මේ වන විට OPPO විසින් ජංගම දුරකථන මාදිලි ගණනාවක්ම නිකුත් කර තිබෙනවා. එම OPPO ජංගම දුරකථන බෙහෙවින් ජනප්‍රිය වීමට හේතුව උසස් නිමාවත් “සාපේක්ෂව” අඩු මිලත් ය. මීට අමතරව වැඩි බැටරි ආයු කාලය, විශාල තිරය සහ ඉක්මනින් ආරෝපණය කළ හැකි වීම වගේ අමතර වාසිත් OPPO ජංගම දුරකථන හරහා ලබාගන්න පුළුවනි. ඒ වගේම මෑතක් වන තෙක්ම ලොව සිහින්ම ජංගම දුරකථනය බවට පත්වූයේත් OPPO ජංගම දුරකථනයක් වන OPPO R5 දුරකථනයයි.

OPPO ගැන නොදන්නවා වුනත් ඔයාලා හැමෝම දන්නවා ඇති OnePlus ගැන. ඒකත් දන්නේ නැත්නම් OnePlus One ෆෝන් එකගැන අපි පළකරපු ලිපිය කියවන්න. ඉතින් OnePlus කියන්නේ OPPO සමාගමේ අනුසමාගමක්. ඒ වගේම OPPO ජංගම දුරකතනත් බොහෝමයක් OnePlus One වගේ හොඳ තත්වයේ ඒවා. හැබැයි OPPO සමාගම වැඩකරන්නේ OnePlus වගේ නෙවෙයි. චීන සහ ආසියානු කලාපයේ ජංගම දුරකථන වෙළඳපල තුල තිබෙන iPhone සමඟ තරඟයටයි OPPO සිය කටයුතු මෙහෙයවන්නේ.
OPPO R7 කියන්නේ OPPO සමාගමේ අලුත්ම ජංගම දුරකථනය යි. iPhone 6 ජංගම දුරකථනය සමඟ තරඟයට නිකුත් කළ මේ Android දුරකථනයේත් තරමක් විශාල OPPO R7 Plus නමින් සංස්කරණයක්ද වනවා. මීට අමතරව තවත් සාමාන්‍ය මිලෙන් අඩු ජංගම දුරකථන කිහිපයකුත් OPPO නිෂ්පාදන අතර වනවා. කෙසේ නමුත් OPPO නියෝජිතයින් පවසන පරිදි ඔවුන් ලංකාව තුල වැඩි වශයෙන් ප්‍රචලිත කිරීමට බලාපොරොත්තු වන්නේ OPPO N3, OPPO Joy Plus සහ OPPO Neo 5 කියන ජංගම දුරකථනයි.

ඉතින් OPPO ජංගම දුරකථන ගැන තවත් තොරතුරු සහ Review අපි නුදුරේදීම පළකරන්නට බලාපොරොත්තු වනවා. ඒ වගේම ලංකාවට තවමත් අලුත් OPPO සමාගමේ සේවය කරන්න ඔයාල කැමතිනම් මෙතැනින් ඒ තොරතුරු ලබාගන්න පුළුවන්. ඔබේ CV මේ විද්‍යුත් ලිපිනයට එවන්න. careers@oppo.com.lk
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ආකර්ෂණීය Honor G ප්ලේ, 4X සහ 6 ප්ලස් ස්මාර්ට්ෆෝන් තුන් වර්ගය හඳුන්වාදෙමින් Huawei ශ‍්‍රී ලාංකීය ස්මාර්ට්ෆෝන් වෙළෙදපොළ තවත් පුළුල් කරයි.

ශ‍්‍රී ලාංකීය ස්මාර්ට්ෆෝන් වෙළෙදපොළේ දෙවෙනි ස්ථානය හිමි කර ගත් Huawei  මෙරට අංක එකේ සන්නම් නාමය සහ ස්මාර්ට්ෆෝන් අලෙවිකරු සහ Huawei හී එකම ජාතික බෙදාහැරීම් නියෝජිත සිංගර් ශ‍්‍රී ලංකා සමාගම සමඟ එක්ව වෝටර්ස් එජ් හෝටලයේ දී උත්කර්ෂවත් අන්දමින් Huawei Honer නවතම ස්මාර්ට්ෆෝන් වර්ග තුනක් මෙරට වෙළෙදපොළට හඳුන්වාදෙන ලදි.

මෙම උළෙලේ දී ඉහළ පෙළේ ස්මාර්ට්ෆෝනයක් හා සම මට්ටමේ පවත්නා මධ්‍ය පරාසයේ ස්මාර්ට්ෆෝන් වර්ග තුනක් වන Huawei Honer G ප්ලේ, Huawei 4X සහ Honer 6 ප්ලස් මෙරට වෙළෙදපොළට හදුන්වාදෙන ලදි. පසුගිය වසරේ මැයි මාසයේ දී ශ‍්‍රී ලංකා වෙළෙදපොළට Honer 3C සහ Honer හොලි ස්මාර්ට්ෆෝන් සාර්ථකව හඳුන්වාදීම සමඟ මෙම මධ්‍ය පරාසයේ Honer ස්මාර්ට්ෆෝන් හඳුන්වාදීම සිදු කරන ලදි.

Huawei ශ‍්‍රී ලංකා ආයතනයේ ප‍්‍රධාන විධායක නිලධාරී ඩැනියෙල් සූන් මහතා,Huawei  ස්මාර්ට්ෆෝන් ශ‍්‍රී ලංකා ප‍්‍රධානී හෙන්රි ලියු මහතා සහ සිංගර් ශ‍්‍රී ලංකා සමාගමේ සමූහ ප‍්‍රධාන විධායක නිලධාරී අසෝක පීරිස් මහතා සහ සිංගර් ශ‍්‍රී ලංකා සමාගමේ අලෙවිකරණ සහ වාණිජ අධ්‍යක්ෂක මහේෂ් විජේවර්ධන මහතාගේ සහභාගිත්වයෙන් යුතුව මෙම නිෂ්පාදන නිල වශයෙන් දියත් කරන ලදි.
Huawei ස්මාර්ට්ෆෝන් ශ‍්‍රී ලංකා ප‍්‍රධානී හෙන්රි ලියු මහතා මෙසේ පවසන ලදි. ‘‘නව්‍යතා හඳුන්වාදෙන්නෙකු ලෙස අපගේ ගනුදෙනුකරුවන්ගේ සිහින හඳුනාගැනීම සහ ඔවුන් ආශා කරන නව්‍ය තාක්ෂණ හඳුන්වාදීම අපගේ අරමුණ වේ. Honer සන්නම් නාමය “For The Brave” නමින් මෙම වසර හඳුන්වයි. Huawei Honer G ප්ලේ, Huawei 4X සහ Honer 6 ප්ලස් නමින් නවතම බලසම්පන්න නිෂ්පාදන තුනක් හඳුන්වාදෙමින් Honer සන්නම් නාමය ව්‍යාප්ත කිරීම හරහා අපි ඔබට අවශ්‍ය ප‍්‍රතිරූපය ගොඩනඟා ගැනීමට සහාය වන්නෙමු.’’

සියළුම Honer ස්මාර්ට්ෆෝන් මූලික ගුණාංගයන් තුනකින් සමන්විතයි. එනම් ස්මාර්ට් ඉමේජ් තාක්ෂණය, දිගු බැටරි ජීවකාලය සහ මනා ආකර්ෂණීය නිමාව වේ. Honer ස්මාර්ට්ෆෝන් ස්මාර්ට් ඉමේජ් තාක්ෂණයෙන් සමන්විත වන අතර මෙය ජංගම දුරකථනයේ කැමරාවේ ක‍්‍රියාකාරිත්වය වැඩිදියුණු කරන අතර ඉතාමත් අලංකාර ඡායාරූප ලබා ගැනීමේ හැකියාව පිරිනමයි. මෙම ජංගම දුරකථනයන්හී ස්මාර්ට් පවර් තාක්ෂණය පවතින බැවින් බැටරි ජීව කාලය 30% කින් වර්ධනය කරයි.

සිංගර් ශ‍්‍රී ලංකා සමාගමේ සමූහ ප‍්‍රධාන විධායක නිලධාරී අසෝක පීරිස් මහතා මෙම උළෙලේ දී අදහස් දක්වමින් මෙසේ පවසන ලදි. ‘‘ශ‍්‍රී ලාංකිකයන්ගේ විශ්වාසනීය වෙළෙදනාමය වන සිංගර් ඉහළ ගුණත්යෙන් සහ මනා නිර්මාණයකින් යුත් බලසම්පන්න ක‍්‍රියාකාරිත්වයක් සහ ගුණාංගයන්ගෙන් හෙබි භාවිතකරුවන්ට සැබෑම සරල අත්දැකීමක් පිරිනමන මෙම Huawei ස්මාර්ට්ෆෝන් පෙළ ඉතාමත් සතුටින් යුතුව වෙළෙදපොළට හඳුන්වාදෙයි”.
මෙම Honer නිෂ්පාදන තුන බලශක්ති පිරිමැසුම, ඉහළ ක‍්‍රියාකාරිත්වයෙන් යුත් Huawei Kirin ප්‍රොසෙසර් සහ මනා නිමාව යනාදියෙන් සමන්විත යි. Huawei Honer 6 ප්ල්ස් 4G ස්මාර්ට්ෆෝනය අගල් 5.50 1080×1920 ඩිස්ප්ලේ, Kirin 925 octa-core ප්‍රොසෙසරයෙන් බලගැන්වූ 3.0 EMUI සහ 3GB Ram සමඟ ලොව ප‍්‍රථම සමාන ද්විත්ව කැමරාවක් අඩංගු වේ. Huawei Honer 4X යනු 4G ස්මාර්ට්ෆෝනයක් වන අතර 1.2GHz ප්‍රොසෙසරයෙන් බලගැන්වූ 5.50 720×1280 ඩිස්ප්ලේ සමඟ 2GB Ram සහ මෙගාපික්සල් 13 පසුපස කැමරාවකින් සමන්විත වේ. පහළ මැද පෙළ ස්මාර්ට්ෆෝනයක් වන Huawei Honer G ප්ලේ “A Piece of Art” තේමාව යටතේ නිර්මාණය කර ඇති 3G ස්මාර්ට්ෆෝනයකි. මෙහි Android 4.4 KitKat සහ ්‍Huawei Emotion UI 3.0 සමඟ octa-core 1.2 GHZ Kirin 620 ප්‍රොසෙසරය 2GB RAM” HD 1280×720 පික්සල් කැමරාව සහ අගල් 5 ටච් ස්කී‍්‍රන් යනාදිය ඇතුළත්ව ඇත.

Huawei Honer G ප්ලේ, Huawei 4X සහ Honer 6 ප්ලස් පිළිවෙලින් රුපියල් 27,999, රුපියල් 33,999 සහ රුපියල් 69,999 මිල කර ඇත. මෙරට විශාලතම අලෙවි ජාලය හිමි අංක එකේ ස්මාර්ට්ෆෝන් අලෙවිකරු සිංගර් ශ‍්‍රී ලංකා සමාගම එහි සිංගර් මෙගා, සිංගර් ප්ලස් සහ සිසිල් වර්ල්ඞ් ඇතුළු 400 කට අධික ප‍්‍රදර්ශනාගාර සහ 1500 පමණ වූ දීපව්‍යාප්ත ඩිජිටල් මීඩියා අලෙවිසැල් සඳහා සේවය සපයන සිංගර් ඩිජිටල් මීඩියා චැනලයන් හරහා මෙම නිෂ්පාදන අලෙවි කරයි. මීට අමතරව මිලදී ගැනීමට පෙර මෙම නිෂ්පාදන ඇණවුම් කිරීම, තොරතුරු සහ අත්දැකීම් ලබා ගැනීම මෙන්ම මෙම නව්‍ය නිෂ්පාදන අත්විදීම සඳහා ඕනෑම දීපව්‍යාප්ත Huawei වෙළෙදසැලකදී ඔබට හැකියාව ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සමහරු හිතන්නේ වැඩි වැඩියෙන් ලිංගිකව එක්වීම (Sex) සතුට ඇති කරන දෙයක් කියලයි. ඒත් අලුත්ම සමීක්ෂණ වාර්තා වලින් හෙලිව ඇත්තේ තරමක් වෙනස් කාරණාවක්.

මේ සමීක්ෂණය සඳහා යුවල කණ්ඩායම් දෙකක් සහභාගී කරගෙන ඇති අතර ඉන් එක් කණ්ඩායකමක යුවල අතර ලිංගික එක්වීම් වාරගණන දෙගුණයක් කරන ලෙස උපදෙස් දී තිබෙනවා. මේ අතර අනෙක් කණ්ඩායමට සාමාන්‍ය පරිදි ලිංගික එක්වීමට උපදෙස් දී තිබෙනවා. මාස 3කට පසුව කණ්ඩායම් දෙක අතරින් වැඩි වාරගණනක් ලිංගිකව එක්වූ යුවලයන් ගේ මානසික සතුට සාපේක්ෂව අඩුවී ඇති බවයි සමීක්ෂකයින් සොයාගෙන ඇත්තේ.

මේ සමීක්ෂණය මෙහෙයවූ සමීක්ෂණ කණ්ඩායම් ප්‍රධානී George Loewenstein සිය වාර්තා පිළිබඳව අදහස් දක්වමින් පවසා සිටියේ, තමන් සමීක්ෂණ ප්‍රතිඵල පිළිබඳ පුදුමයට පත් වූ බවත්, තමන් අපේක්ෂා කලේ නිතර ලිංගික එක්වන අයගේ මානසික සතුට ඉහළ මට්ටමක තිබෙනු ඇති බවත්ය.

කෙසේ නමුත් ලිංගික සම්බන්ධතාවය සහ මානසික සතුට අතර සම්බන්ධතාවය පිළිබඳ මීට ප්‍රථම සමීක්ෂණ රාශියක් සිදුවී ඇති අතර ඇමරිකානුවන් 16000ක් යොදාගෙන සිදුකෙරනු සමීක්ෂණයකදී වැඩි වශයෙන් ලිංගිකව එක්වන අය වැඩි සතුටකින් ජීවත් වන බව වාර්තාවී තිබෙනවා.

ඒ අනුව අලුත්ම සමීක්ෂණයේදී වැඩි වශයෙන් ලිංගිකව එක්වීමට උපදෙස් ලබාදී තිබුනු නිසාවෙන් ලිංගික කාර්යය සඳහා අවශ්‍යතාවයක් නොමැතිව වුවද ලිංගිකව එක්වීමට සමීක්ෂණයට සහභාගී වූවන්ට සිදූවීම නිසා තෘප්තිය නොමැති වීමෙන් මානසික සතුට අඩු වූවාදැයි සැකයක් පවතින බවයි George Loewenstein වැඩිදුරටත් පවසා සිටියේ.

කෙසේ නමුත් මීට පෙර සමීක්ෂණ හා නවතම සමීක්ෂණ වාර්තා අනුව නිගමනයට ආ හැකි කාරණය නම්, අවශ්‍යතාවයක් ඇතිව, තෘප්තිමත්ව ලිංගිකව එක්වන වාරගණන සෘජුවම මානසික සතුට සඳහා බලපාන බවයි. ඒ වගේම තෘප්තිමත්ව ලිංගිකව එක් වීම මානසික සෞඛ්‍යයට පමණක් නොව කායික සුවතාවයටත් හේතු වන කාරණයක් බවයි Loewenstein පවසා සිටියේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව කිසිදු සමාගමකට වඩා වේගයෙන් තමන් හට ගොඩනැඟිලි ඉදිකළ හැකි බව චීන සමාගමක් වන Broad Sustainable Building Co. සමාගම පවසනවා. තට්ටු 57 කින් යුත් දැවැන්ත ගොඩනැගිල්ලක් දින 19ක් වැනි ඉතාමත් කෙටි කාලයකදී නිමවා අවසන් කිරීමත් සමඟයි මේ සමාගම ලොව වේගවත්ම ගොඩනැගිලි නිර්මාණකරුවා වන්නේ.

Modular හෙවත් කොටස් එකලස් කිරීමෙනුයි මේ ගොඩනැගිල්ල ඉදිකර ඇත්තේ. ඒ අනුව එක් දිනකදී තට්ටු 3ක පමණ වැඩ අවසන් කිරීමට මෙහි ඉදිකිරීම් ඉංජිනේරුවරුන්ට හැකියාව ලැබිලා. කෙසේ නමුත් මෙලෙස කොටස් එකලස් කිරීමට ප්‍රථම අවශ්‍ය කරන කොටස් 2736 නිර්මාණය කිරීමට සහ සැලසුම් කිරීම සඳහා මාස 4කට ආසන්න කාලයක් වැයවී තිබෙනවා.

Broad Sustainable Building Co. සමාගමේ මීළඟ වෑයම තට්ටු 220ක ගොඩනැගිල්ලක් දින 90කින් නිමකිරීමයි. මේ තරම් වේගයෙන් ගොඩනැගිලි නිර්මාණය කලත් එම ගොඩනැගිලි වල ආරක්ෂව හා සුව පහසුව පිළිබඳ තමන් දැඩි අවධානයක් යොමුකරන බවයි එම සමාගම පවසන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බලශක්තිය සොයාගැනීම ඒ තරම් අපහසු කාර්යයක් නෙවෙයි. සුළං බලයෙන්, ජලයෙන්, සූර්ය බලයෙන් හෝ ඉන්ධන වගේ ක්‍රම වලින් බලශක්තිය ලබාගන්නට පුළුවන්. වැදගත් දේ වන්නේ බලශක්තිය එක් තැනක සිට තවත් තැනකට රැගෙන ගොස් ගබඩා කර අවශ්‍ය අවස්ථා වලදී ප්‍රයෝජනයට ගතහැකි ආකාරයට සකසා ගැනීමයි. මේ නිසයි මේ වනතෙක් ඉන්ධන වගේ කාබනික සංයෝග භාවිතයට බොහෝ දෙනා පෙළඹුනේ. ඒවා පහසුවෙන් එහා මෙහා ගෙනයා හැකියි, කුටීර වල ගබඩා කළ හැකියි. ඒත් ඉන්ධන කියන්නේ ප්‍රතිජනනය වන (renewable) බලශක්ති ප්‍රභවයක් නෙවෙයි. ඉතින් කොහොමද ප්‍රති ජනනය වන බලශක්ති ප්‍රභව වලින් ලබාගන්නා බලශක්තිය පහසුවෙන් ප්‍රවාහනය කරන්නේ. පහසුවෙන් ගබඩා කර තබන්නේ. ඒ සඳහා තමයි බැටරි භාවිත වන්නේ.

පසුගිය දවසක මේ බැටරි භාවිතයෙන් බලශක්තිය උපදවා ගැනීමේ දැවැන්ත ව්‍යාපෘතියක් වෙනුවෙන් දැවැන්ත පුද්ගලයෙක්ගේ මූලිකත්වයෙන් මුල් පියවර තැබුවා. Elon Musk නමින් හැඳින්වෙන මොහු තාක්ෂණික ලෝකයේ මෙන්ම ව්‍යාපාරික ලෝකයේ දැවැන්තයෙක්, විදුලි බලයෙන් ධාවනය වන Tesla මෝටර් රථ සමාගමේ නිර්මාතෘ ඔහුයි.

ඔහුගේ ව්‍යාපෘතිය එදිනෙදා වැඩකටයුතු සඳහා විදුලි බලය ලබාගැනීමට ගෘහස්ත බැටරියක් නිෂ්පාදනය කිරීමයි. Tesla Powerwall නමින් හැඳින්වෙන මේ බැටරිය සූර්ය බලයෙන් ආරෝපනය කර අවශ්‍ය වේලාවට විදුලි බලය ලබාගත හැකි ලෙසයි නිපදවා ඇත්තේ. ඒ වගේම කිලෝවොට් පැය 7 සිට 10 දක්වා ප්‍රමාණ වලින් මිලදී ගත හැකි Tesla Powerwall හි මිල වන්නේ $3500ක් පමණයි. වැඩි විදුලි බලයක් අවශ්‍ය ස්ථාන සඳහා Powerpack නමින් කිලෝවොට් පැය 100ක ධාරිතාවයකින් යුත් අධි බලැති බැටරියක්ද ටෙස්ලා සමාගම විසින් නිපදවා තිබෙනවා.

සූර්ය බලය බැටරි තුල ගබඩා කරගනිමින් විදුලිය ලබාගැනීම මීට පෙර ප්‍රචලිත ක්‍රමයක් වුවත්, එය විශාල වියදමක් සහිත, නිතර නිතර අලුත්වැඩියා කිරීමට අවශ්‍ය වන අපහසු කාර්යයක් වුනා. නමුත් Tesla Powerwall බැටරිය සඳහා වසර 10ක කාලයකට අලුත්වැඩියා සිදුකිරීමක් අවශ්‍ය නොවේ.

අද වන විට ලිතියම් අයන් බැටරි අතිශය ජනප්‍රියත්වයට පත්ව තිබෙනවා. ඔබේ ජංගම දුරකථනයේ, ලැප්ටොප් පරිගණකයේ හෝ ඔබේ කාරයේ ( ඔබ සතුව ටෙස්ලා කාරයක් ඇත්නම් :) ) ඇත්තේ ලිතියම් අයන් බැටරි යි. ලිතියම් අයන් බැටරි මේ තරම් සීග්‍රෙයන් ජනප්‍රිය වීමට හේතු වුනේ වැඩි කාලයක්, වැඩි විදුලි ධාරිතාවක් ගබඩා කල හැකි වීමත්, නාස්තිය අවම වීමත්, බරින් අඩු වීමත් නිසායි. Tesla සමාගමේ මේ නව Powerwall බැටරියේ අඩංගු වන්නේත් ලිතියම් අයන් බැටරි සමූහයක්. මේ නිසා බැටරිය අධික ලෙස රත්වීම වැළකෙනවා.

මේ අපූරු නිර්මාණය එළිදැක්වීමත් සමඟ බොහෝ දෙනාගේ අවධානය Tesla සමාගම වෙතත් එහි මහ මොළකරු වන Elon Musk වෙතත් යොමුවුනා. මුල් දින කිහීපය තුලදී Tesla Powerwall 30000කට අධික සංඛ්‍යාවක් විකිණිමටත් Tesla සමාගම සමත් වුනා. Tesla සමාගම අනාගත බලශක්ති පරිභෝජනය පිළිබඳ දකින මේ සිහිනය සැබෑ වුවහොත්, සම්පත් හිඟවීම නිසා වැඩිවන ඉන්ධන මිලට හොඳ විසඳුමක් ලෙස Tesla Powerwall යොදාගන්නට හැකියි.

පහතින් දැක්වෙන්නේ Elon Musk විසින් Tesla බැටරි එළිදැක්වීමේ උත්සවයේදී සිදුකළ කතාවයි. ලෝකය වෙනස්කරන කෙනෙක්ගේ කතාවක් අහන්න කැමති නම් අනිවාර්යයෙන් මේ වීඩියෝව නරඹන්න.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
World Economic Forum (ලෝක ආර්ථික සමුළුව) විසින් 2015 වර්ෂය සඳහා නිකුත් කරන ලද නවතම සමීක්ෂණ වාර්තා වලට අනුව ශ්‍රී ලංකාව තොරතුරු තාක්ෂණ හා සන්නිවේදන ක්ෂේත්‍රයේ ඉහළ තැනකට පැමිණ ඇති බව පෙන්නුම් කෙරේ.

ඒ අනුව NRI ශ්‍රේණිගත කිරීම් අතර ලොව 76 වන ස්ථානයේ සිට 65 වන ස්ථානය දක්වා ඉහළට පැමිණීමට ලංකාවට හැකිවී ඇත. මේ ශ්‍රේණිගත කිරීම් අනුව සංවර්ධනය වෙමින් පවතින ආසියානු රටවල් අතරින් ප්‍රථම ස්ථානය හිමිකරගනිමින් මැලේසියාව 32 ස්ථානයේ සිටින නමුත් සෙසු සංවර්ධනය වෙමින් පවතින ආසියානු රටවල් වන ලංකාව චීනය ඉන්දියාව වැනි රටවල් පහළ ස්ථානයි හිමිකරගෙන තිබෙන්නේ.

කෙසේ නමුත් කලාපයේ අනෙකුත් රටවල් සමඟ සසඳන විට ශ්‍රි ලංකාව ඉදිරියෙන් සිටින බවයි නවතම වාර්ථා වලින් පෙනී යන්නේ. උදාහරණයක් හැටියට ඉන්දියාව, පකිස්ථානය, චීනය වැනි රටවල් වල අන්තර් පරිභෝජනය, සමාජ ජාල භාවිතය, ජංගම දුරකථන පරිභෝජනය වැනි විවිධ නිර්ණායක ගණනාවකින්ම ශ්‍රී ලංකාවට වඩා පිටුපසින් සිටිනු දැකිය හැකියි.

ශ්‍රී ලංකාවේ සමස්ථ අන්තර්ජාල පරිභෝජනය පසුගිය වසරේ දී 18% සිට 21.9% දක්වා වර්ධනය වී ඇත. ලොව අඩුම මාසික අන්තර්ජාල සේවා ගාස්තු සපයන්නන් අතරින් 3 වන ස්ථානය ලංකාවට හිමිව ඇති අතර එම අගය මසකට ඩොලර් 12කට ආසන්න අගයයක්. අන්තර්ජාල සේවා සඳහා සාමාන්‍යෙයන් මසකට ඩොලර් 32ක් පමණ අය කරන ඇමරිකාවට හිමිව ඇත්තේ 71 වන ස්ථානයයි. ඉන්දියාවට පවා හිමිව ඇත්තේ 13 ස්ථානයයි. එමෙන්ම ලොව අඩුම පෙර ගෙවුම් ජංගම දුරකථන ගාස්තු ඇති රටවල් අතරත් 3 වන ස්ථානය ලංකාවට හිමිව ඇත.

ඒ වගේම ශ්‍රී ලංකාවේ ජනගහණයෙන් 95.5%ක පමණ ප්‍රමාණයක් ජංගම දුරකථන සබඳතා ලියාපදිංචි කර ඇති අතර ගෘහස්ථ පරිගණක භාවිතය ජනගහණයෙන් 16.4% වනවා.

තවත් විශේෂ කරුණක් ලෙස තොරතුරු හා සන්නිවේදන ක්ෂේත්‍රය සඳහා රජයේ දායකත්වය මනිනු ලබන නිර්ණායක අතරිනුත් ලංකාව ඉදිරියෙන් සිටීම දැක්විය හැකියි. ඒ අනුව තොරතුරු හා සන්නිවේදන ක්ෂේත්‍රය සඳහා රජයක් වශයෙන් වැඩි දායකත්වයක් සපයන රටවල් අතර 16 වන ස්ථානය හිමි කරගැනීමට ලංකාව සමත්ව අතර එම ක්ෂේත්‍රයේ රාජ්‍ය ව්‍යාපෘති වල සාර්ථකත්වය අතින් ලොව 13 වන ස්ථානය ලංකාවට හිමිව ඇත. මේ සීග්‍ර දියුණුව උදෙසා ලංකාවේ ICTA ආයතනයේ මෙහෙය අගය කළ යුතුයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සිනමන් ග්‍රෑන්ඩ් හෝටල් ගොඩනැගිල්ල ශ්‍රිලංකාවේ බුද්ධිමත් ගොඩනැගිල්ල ලෙස තෝරා ගැනෙයි. මෙම ගොඩනැගිල්ලේ ඇති පහසුකම් සහ ඒවා ක්‍රියාත්මක කිරීමට වැය වන බලශක්තිය සහ පරිපාලන පහසුව ආදී කරුණු කිහිපයක් පදනම් කර ගනිමින් මෙම නම් කිරීම සිදුකර තිබේ.

මෙම ගොඩනැගිල්ලේ වායු සමීකරණ පද්ධතිය සඳහා world’s first magnetic bearing chiller technology නම් වන අති නවීන තක්ෂණය භාවිත කර ඇති බව සඳහන් වෙයි.එමෙන්ම බලශක්තිය උපරිම ආකාරයෙන් පිරිමසින මෙම හෝටල් ගොඩනැගිල්ල මගින් අපේක්ෂිත පරිභෝජන ගෑස් ප්‍රමාණය වසරකට ටොන් 4000 කින් අඩුකර ඇත.එමෙන්ම මෙම හෝටලයේ සෑම ඉසව්වක්ම නිරුපනය වන පරිදි කැමරා පද්ධතියක් සවි කර ඇති අතර දත්ත මාපක 200 ට වඩා වැඩි ප්‍රමාණයක් ස්ථාපිත කර ඇත.
මේ නිසා බලශක්තිය ඉතිරි කර ගත හැකි වු බව සිනමන් ග්‍රෑන්ඩ් කළමණාකාරීත්වය පවසයි.එමෙන්ම මුළු හෝටලයේම ජල පද්ධතිය, වායු සමීකරණ පද්ධතිය,ඔක්සිජන් මට්ටම, කසල බැහැර කරන පද්ධතිය ආදී සියලු අංශ එකවර නිරීක්ෂනය කිරීමේ පහසුකම් වලින්ද මෙම ගොඩනැගිල්ල සමන්විත වෙනවා. කිසියම් ස්ථානයක කිසියම් අඩුපාඩුවක් වේ නම් එය කඩිනමින් සැකසීමට ද කාර්ය මණ්ඩලලය උත්සුක වෙනවා.
මෙම හෝටල ගොඩනැගිල්ල එම බලශක්ති පිරිමසාලන තත්වයට පත් කිරීම සඳහා රුපියල් මිලියන 170 ක පමණ ආයෝජනයක් සිදුකර ඇති අතර මේවන විට එම වියදම් කළ මුදල බලශක්ති අරපිරිමැස්මෙන් ඉතිරිකර ගත හැකිව ඇති බව වාර්තා වෙයි.

Lanka Energy Conservation Pvt Limite‍d, හි සහය සහ උපදේශකත්වය ලබමින් මෙම ඉදිකිරීම් සිදුකර ඇති අතර, මේ හේතුවෙන් වසර ගණනාවකදී සිනමන් ග්‍රෑන්ඩ් හෝටලය සම්මාන රැසකට පාත්‍ර වී තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
දැනට 100 %ක් ඉන්ධන වලින් ක්‍රියාත්මක වන ප්‍රවාහන ක්ෂේත්‍රය, 2020 වනවිට විදුලියෙන් ක්‍රියාත්මක කිරීමේ සහ එම විදුලිය හරිත විදුලියෙන් නිපදවා ගැනීමේ අරමුණ පෙරදැරි කරගනිමින්, විදුලි මෝටර් රථ සඳහා වන ප්‍රථම විදුලි ආරෝපණ මධ්‍යස්ථානය , කොළඹ, ටිකල් මාවතේ පිහිටි අංක 10 දරන ස්ථානයේදී, විදුලිබල හා බලශක්ති අමාත්‍ය පාඨලී චම්පික රණවක මහතා අතින් අද විවෘත විය.

මෙහිදී අමාත්‍ය රණවක මහතා විසින් සමරු පළකය නිරාවරණය කළ ආකාරය ඡායාරූපයෙන් දැක්වේ. ප්‍රථිපත්ති සම්පාදන හා ආර්ථික කටයුතු නියෝජ්‍ය අමාත්‍ය ආචාර්ය හර්ෂ සිල්වා මහතාද ඡායාරූපයේ දැක්වේ.

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මුහුණේ විකෘතිතාවයක් ලෙස නාසයක් නොමැතිව ඉපදුණු ළදරුවෙක් ඇලබාමා වලින් වාර්තා වනවා. Eli Thompson නම් වෙන මේ දරුවා පසුගිය මාර්තු 4 වනදා උපත ලබා ඇත. ජන්මයෙන්ම  සිදුවන විකෘතිතාවක් වන Arhinia හෙවත් බාහිර නාසයක් නොමැති බව අතිශය දුර්ලභ විකෘතිතාවයක් වන අතර එය පුද්ගලයින් මිලියන 197කට එකක් තරම් දුර්ලභ අවස්ථාවක් බවයි වෛද්‍යවරුන් පවසන්නේ. මීට පෙර මෙවැනි දරු උපතක් වාර්තා වී ඇත්තේ 1931 වසරේ දීයි.
කෙසේ වෙතත් එලීගේ මේ අසාමන්‍ය පිහිටීම ඔහුගේ සෞබ්‍ය තත්වයට එතරම් බලපෑමක් නැති බවත්, ඔහු නීරෝගී සුවයෙන් පසුවන බවත් පැවසෙනවා. ඒ වගේම මේ වන විට ශ්වසන අපහසුතා යථාතත්වයට පත්කිරීම සඳහා පියවර ගෙන ඇති බවත් වාර්තා වනවා. මෙලෙස අසාමාන්‍ය පිහිටීමක් සහිතව උපන් ඔහු මේ වන විට ෆේස්බුක් හරහා අති විශාල ප්‍රසිද්ධියක් හිමිකරගෙන තිබෙනවා. ඒ වගේම ඇය වෙනුවෙන් ඇරඹුනු අන්තර්ජාල අරමුදලටත් මේ වන විට ඩොලර් 15000කට ආසන්න මුදලක් එක්කාසු වී තිබෙනවා. මේ මුදල් එලීගේ ඉදිරි ශල්‍යකර්ම සඳහා යොදාගන්නා බවයි ඔහුගේ මව්පියන් පවසන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
විදුලි වාහන හිමියන්ට තම මෝටර් රථ ආරෝපණය කිරීම සඳහා අවශ්‍ය මධ්‍යස්‌ථාන මෙම සිංහල අලුත් අවුරුද්දට පෙර ඇති කරන බව විදුලිබල හා බලශක්‌ති ඇමැති පාඨලී චම්පික රණවක මහතා ඊයේ (31 වැනිදා) පැවසීය.

රටේ ප්‍රවාහන ක්‌ෂේත්‍රය ඉන්ධන මත පමණක්‌ යෑපීම අඩු කිරීමට එමගින් කටයුතු කරන බවත් පොසිල ඉන්ධන සියයට සියයක්‌ විදේශයෙන් ගෙන්වීම නිසා රටේ බලශක්‌තිය අනාරක්‌ෂිත වී ඇති බවත් ඇමැතිවරයා කීය.

“බලශක්‌තියෙන් සපිරි රටක්‌” දස අවුරුදු සැලැස්‌ම ඉදිරිපත් කිරීමේ වැඩසටහනට සහභාගි වෙමින් බත්තරමුල්ල වෝටර්ස්‌ එඡ් හිදී ඇමැතිවරයා එම අදහස්‌ පළ කළේය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හැමෝම දන්නවා ඇති නේ හෙට (අප්‍රේල් 02) සිට ෆුල්ෆේස් හෙල්මට් එහෙමත් නැත්නම් සම්පූර්ණ මුහුණ ආවරණය වන හෙල්මට් භාවිතය තහනම් වෙනවා. ඒකට ආසන්නම හේතුව වෙන්නේ ෆුල්ෆේස් හෙල්මට් වලින් මුහුණ ආවරණය කරගත් අය අපරාධ සිදුකලත් ඒ අයගේ අනන්‍යතාවය තහවුරු කරගන්න CCTV වල හෝ මුහුණ පැහැදිලි නොවීම.

කොහොම වුණත් මේ ෆුල්ෆේස් හෙල්මට් තහනමට බොහෝදෙනාගේ විරුද්ධත්වය එල්ල වුණා. කොටින්ම කියනවානම් මහජන කටයුතු ඇමති ජෝන් අමරතුංග මහතා පවා තවමත් මේ නීතියට විරුද්ධයි කියලයි කියන්නේ. ඒ නිසා කිහිප වතාවක්ම මේ නීතිය පොලීසිය විසින් ගෙන ආවත් නැවත හකුළාගන්න වුනා. කෙසේ වුනත් හෙට සිට මේ නීතිය බලපැවැත්වෙනවා.

ගොඩක් අය ෆුල්ෆේස් හෙල්මට් දාන්නේ ලස්සනට. හැමෝටම නෙවෙයි ඒත් බහුතරයකට ඒකනේ ඇත්ත. හැබැයි අපි නොදැනුවත්වම ෆුල්ෆේස් හරහා අපේ මුහුණු, ඇස්, නාසය, මුඛය වගේ වැදගත් ශරීර ඉන්ද්‍රියන්ට ලොකු ආරක්ෂාවක් සපයනවා. මේ තියෙන්නේ අනතුරකට ලක්වුණු කෙනෙක්ගේ හෙල්මට් එක. හිතන්න මේ වගේ අනතුරකදී ෆුල්ෆේස් හෙල්මට් එකක් නොතිබුනානම්.
හැබැයි මේ මුහුණ ආරක්ෂාකරනවාට අමතරව ෆුල්ෆේස් හෙල්මට් හරහා විශාල කාර්යයක් කෙරෙනවා. ඔයාලා කොළඹ අවට බයිසිකල් වලින් යනවා නම් දන්නවා ඇති කොයිතරම් දූවිල්ලක්ද තියෙන්නේ කියලා. වාහන වලින් එන දුම, දූවිල්ලටත් වඩා දරුණුයි. මේ දුම සහ දූවිල්ල අපේ ශ්වසන පද්ධතියේ ආබාධ ඇතිකරනවා විතරක් නෙවෙයි ඇස් වලටත් දරුණු හානි ඇති කරන දෙයක්. ඉතින් ෆුල්ෆේස් හෙල්මට් එකක් දාලා ඉන්න කෙනෙක් මේ දූවිල්ලට සෘජුවම නිරාවරණය වෙන්නේ නැහැ. ඔයත් කලින් සාමාන්‍ය හෙල්මට් එකක් පාවිච්චි කරලා දැන් ෆුල්ෆේස් එකක් පාවිච්චි කරනවානම් වෙනස හොඳට දැනිලා ඇති. ඔයාලා දන්නවාද සමහර ශ්වසනා ආධාධ තියෙන අය වෛද්‍ය උපදෙස් මත ෆුල්ෆේස් හෙල්මට් පාවිච්චි කරන බව.
මේ දූවිල්ලෙන් දුමෙන් ආරක්ෂාවෙන්න, මුහුණු ආවරණය කරන Oxypura වගේ මාස්ක් එකක් පාවිච්චි කරන්න පුළුවන් කියලා කෙනෙක් තර්ක කරන්න පුළුවන්. එ්ත් ඉතින් එතකොටත් මුහුණ ආවරණය වෙනවනේ. එහෙම වුණාම අනිත් දවසේ බැංකු මංකොල්ලකාරයෝ Oxypura දාගෙන මංකොල්ලකන්න ආවොත් එ්කත් තහනම් කරනවාද? 
තව කෙනෙක් කියන්න පුළුවන් ඔය දූවිලි දුම කොයිතරම් අහිතකර වුනත් අද කීයෙන් කීදෙනාද අද ෆුල්ෆේස් හෙල්මට් පාවිච්චි කරන්නේ කියලා. ඔව් ඒක ඇත්ත. හැබැයි ඒකට ප්‍රධාන හේතුව ෆුල්ෆේස් හෙල්මට් මිලෙන් අධික වීම. සාමාන්‍ය හෙල්මට් එකක කැඩුනු ප්ලාස්ටික් වයිසර එක දාගන්න වත්කමක් නැති මිනිස්සුන්ට මොන ෆුල්ෆේස් ද. ඉතින් මේ වගේ තත්ව බලනකොට රජයක් විදියට කල යුත්තේ ෆුල්ෆේස් තහනම් කරන එක නෙවෙයි ෆුල්ෆේස් හෙල්මට් අඩු මිලට දීලා ඒක අනිවාර්ය කරලා මහජනයාගේ ආරක්ෂාව සෞඛ්‍යතත්වය ඉහළ නංවන එක නෙවෙයි ද? වාහනයක යන කෙනෙක්ට සැපට යන්න පුළුවන් වෙලා බයිසිකල් වල යන දුප්පත් මිනිස්සුට විතරක් දූවිලි නාගෙන යන්න කියලා නීති ගේන එක වැරදියි නේද?

රටේ මේතරම් ජාතික ප්‍රශ්ණ තියෙද්දි ෆුල්ෆේස් ගැන කතා කරපු එක වැරදි කියලා හිතතවා නම් මේ වගේ පුංචි සරල දෙයක් හරියට විසඳගන්න බැරි අපේ රටේ නීතිය කොහොම ජාතික ප්‍රශ්ණ විසඳයිද කියලාත් හිතලා බලන්න.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඔබ Whatsapp පාවිච්චි කරන කෙනෙක් නම් දන්නවා ඇති Whatsapp ඉන්න කාටහරි call කරන්න තව app එකකට යන්න වෙන එක කොයිතරම් කරදරයක්ද කියලා. ඉතින් ඔන්න දැන් ඒ ගැන වද වෙන්න ඕන නැහැ. Whatapp වලින් දැන් Call ගන්නත් පුළුවන්.
හැබැයි මේ update එක තාම හැමෝටම නැහැ. ඒ වුනත් ඔයාලට දැන්ම අලුත් ඇප් එක use කරලා call ගන්න ඕන නම් whatsapp.com/android කියන url එකට ගිහින් apk එක download කරගෙන install කරගන්න පුළුවන්. එච්චර සෙල්ලම් දාන්න බැරිනම් ටිකක් ඉවසන්න. ළඟදීම හැමෝටම මේ පහසුකම ලබාදෙන බවයි whatsapp සමාගම පවසන්නේ.

ඔයා iPhone භාවිතකරන කෙනෙක් නම් ටික කළක් ඉවසන් ඉන්න වේවි කියලයි කියන්නේ. හැබැයි Windows හෝ් Blackberry වලට මේ කෝල් ගන්න පහසුකම දැන්ම එන පාටක් නැහැ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පරිගණක කියන්නේ දවසින් දවස දියුණු වෙන ක්ෂේත්‍රයක්. මුල් කාලයේ පරිගණකයක් සම්පූර්ණ කාමරයක් පිරෙන තරම් උපකරණයක් වුනත් අද සුපිරි පරිගණක පවා ඉතාමත් කුඩා ප්‍රමාණයෙන් නිර්මාණය කරන්නට නූතන තාක්ෂණය සමත් වෙලා. නීල් ආම්ස්ට්‍රෝන් හඳට ගිය ඇපලෝ යානයේ තිබූ සුපිරි පරිගණකයට වඩා දස දහස් ගුණයක් ප්‍රබල පරිගණකයක් තමයි ඔබේ කුඩා ජංගම දුරකථනය.

මේ විදියට දවසින් දවස ප්‍රබල කුඩා ප්‍රමාණයේ පරිගණක නිර්මාණය කරන්නට මූලිකම හේතුව තමයි පරිගණකයේ ප්‍රධාන ප්‍රොෙසසෙරයේ ට්‍රාන්සිසටර් අතර පරතරය කුඩා කළ හැකි වීම. ප්‍රොසෙසර ගැන කතා කරන විට අපට නිතැතින්ම මතක් වෙන්නේ Intel සමාගම. ඉතින් මේ කියන්න යන්නේ Intel විසින් හඳුන්වාදුන් අපූරු කුඩා පරිගණකයක් ගැනයි.
ඔබේ අත්ල මත තැබිය හැකි ඩොන්ගලයක තරමේ පරිගණකයක් නිපදවන්නට Intel සමාගම සමත් වෙලා. Intel Compute Stick නමින් හැඳින්වෙන මේ පරිගණකයේ 32GB මතක ධාරිතාවයක්, 2GB රැම් මතකයක් සමඟ USB, WiFi, Bluetooth 4.0 වැනි සියළුම පහසුකම් වලින් සමන්විතයි. HDMI කේබලයක් හරහා ඔබේ රූපවාහිනියට හෝ පරිගණක මොනිටරයකට සම්බන්ධ කර සම්පූර්ණ පරිගණකයක් ලෙස භාවිත කල හැකි වන අයුරින් මෙය නිපදවා ඇත. ලිනක්ස් මෙන්ම වින්ඩෝස් මෙහෙයුම් පද්ධතිය සහිතව වුවත් මිලදී ගත හැකි මේ උපකරණය නුදුරේදීම ලංකාවේ වෙළඳපල තුලදී අපට දැකගන්නට හැකිවනු ඇති බවයි Intel Sri Lanka හි කළමණාකරු ඉන්දික ද සොයිසා පවසන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලබන සඳුදා (30) සිට නොමිලයේ වයිෆයි ( Free WiFi ) ලබාදීමේ පහසුකම සපයන බව මීට සුළු මොහොතකට පෙර අගමැති රනිල් වික්‍රමසිංහ මහතා මාධ්‍ය හමුවකදී ප්‍රකාශකර සිටියා. දින සියයේ වැඩපිළිවෙලින් ප්‍රකාශයට පත්කළ නොමිලයේ වයිෆයි ලබාදීමේ වැඩපිලිවෙලේ ප්‍රථම අදියර ලෙස ලබන සඳුදා සිට කොළඹ කොටුව දුම්රිය ස්ථානය තුල වයිෆයි පහසුකම් ස්ථාපිත කෙරෙනු ඇත.

මීට පෙර වාර්ථා වූ පරිදි නම් මේ වැඩපිළිවෙල යටතේ එක් ජංගම උපකරණයකට මාසයක කාලයක් සඳහා 100 MB ප්‍රමාණයක් ලබා දෙනු ඇත.

මේ වැඩපිළිවෙල පිළිබඳ ඔබේ අදහසත් පහත කමෙන්ට් තීරුවේ පළකරන්න.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
අභ්‍යාවකාශය කියන්නේ හරි අපූරු තැනක්. මීට ටික කාලයකට කළින් Karen Nyberg අභ්‍යාවකාශගාමිනිය අන්තර්ජාතික අභ්‍යාවකාශ මධ්‍යස්ථානයේ (ISS) සිට ඇගේ හිස සේදීම කරණ ආකාරය ගැන අපූරු වීඩියෝවක් යූ ටියුබ් වෙත එක්කලා. ඒ වීඩියෝව අන්තර්ජාලය පුරා ජනප්‍රිය වූ අතර ඇයගේ සහායක අභ්‍යාවකාශගාමියාත් ඔහුගේ හිස සෝදන ආකාරය යූ ටියුබ් වෙත එක්කරලා. හැබැයි ඒ හිස නම් තරමක් වෙනස්. මොකද ඔහුගේ හිසේ කෙස් නැහැ.
Luca Parmitano නමින් හැඳින්වෙන ඔහු සිය හිස සෝදන්නේ උණු වතුරෙන්. කෙස් නැති හිසට වතුර ඇලී පවතින ආකාරයක් ඔයාලට දැකගන්නට පුළුවන්. අභ්‍යාවකාශයේ ගුරුත්වය නොමැති නිසා මේ ආකර්ශණයට බලපාන්නේ ප්‍රෘෂ්ඨික ආතතිය කියන බලයයි. ඒ නිසා ඔහුගේ කෙස් රහිත හිසට ජලය ඇලී පවතිනවා.

පහතින් දැක්වෙන්නේ Nyberg විසින් ඇගේ හිසකෙස් සෝදන ආකාරය දැක්වෙන වීඩියෝවයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
DJI Phantom කියන්නේ drone යානා සම්ප්‍රදාය සම්පූර්ණයෙන්ම වෙනස් කරමින් සාමාන්‍ය ජනතාව අතරට ගෙන යාමට සමත් වූ නිර්මාණයක්. ඒත් මේ විදියට හැම කෙනෙක්ම වගේ drone යානා අහසේ පියාසැරවීමට පටන් ගැනීමත් එක්ක DJI සමාගමට සහ භාවිත කරන්නන්ට නොයෙකුත් නීතිමය ගැටළු වලට මුහුණ දීමට සිදු වුනු අවස්ථාත් සුලබයි. හැබැයි පසුගිය දවසක ඇමරිකාවේ ධවල මන්දිරය අසලට කඩා වැටුණු DJI Phantom යානය නිසා නම් DJI ආයතනයට ලොකු ප්‍රශ්ණවලට මුහුණු දෙන්න සිදුවුනා. ඒ අනුව මින් පසු වොෂින්ටනයේ ධවල මන්ධිරයේ සිට සැතපුම් 15.5 ක දුරක් යන තෙක් drone යානා පියාසැරවීම තහනම්. ඒ වගේම ඒ ප්‍රදේශයට පියාසැරීමට නොහැකි වන පරිදි DJI Phantom 2 යානයේ මෙහෙයුම් මෘදුකාංගය සඳහා අනිවාර්ය යාවත්කාලීනයක් (update) නිකුත් කිරීමටත්  DJI සමාගම කටයුතු කලා. ඒ කියන්නේ කෙනෙක්ට අවශ්‍ය වුනත් ඔන්න දැන් ධවල මන්දිරය පැත්තට drone යානා යවන්න බැහැ.

ඉතින් අපි මෙහේ ඉඳන් ඔච්චර දුරක් drone එකක් යවනවද කියලා ඔයාලට හිතෙන්න ඇති නේද? ඒක ඇත්ත, ඒත් මේ ආරංචිය කිව්වේ දවසින් දවස අහසේ පියාසර කරන drone යානා ගණන දහස් ගණනින් වැඩි වෙද්දී ඒවාට නීති රීති පද්ධතියක් නිකුත් වෙන කාලය වැඩි ඈතක නෙවෙයි කියන්නයි. ඒ වගේම drone යානා යවන්නත් බලපත්‍රයක් ගන්න වෙන දිනය වැඩි ඈතක නෙවෙයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
58 දෙනෙකු රැගත් ට්‍රාන්ස් ඒෂියා යානය තායිවාන අගනගරයේ තායිපේ ගංඟාවට කඩාවැටී තිබෙනවා. දැනට වාර්තාවන අයුරින් මෙම අනතුරින් 9 දෙනෙකු මියගොස් ඇති අතර මේ වන විටත් තායිවාන සහන හමුදා විසින් අනතුරට පත්වූවන් මුදාගැනීමේ මෙහෙයුම් ආරම්භකර තිබෙනවා. කාර්යමණ්ඩලය 5 දෙනෙකු ඇතුලු 58 දෙනෙකු මේ යානයේ ගමන්ගෙන ඇති අතර ඒ අතරින් 31 දෙනෙක් චීන ජාතිකයින්.

ඒ වගේම ඇසින් දුටුවන් පවසන පරිදි යානය කඩා වැටෙන අවස්ථාවේම පුද්ගලයින් දෙදෙනකුගේ සිරුරු පොළවට පතිත වී ඇති අතර ගුවන් යානය ගැටීමෙන් කුලී රථයකටද හානි සිදුවී ඇත.
පහතින් දැක්වෙන්නේ ඒ අවස්ථාවේ ගමන්ගත් මෝටර් රථයක ඉදිරිපස කැමරිවේ සටහන් වූ අනතුරේ වීඩියෝ පටයකි.
තායිපේ හි සොංස්හාන් ගුවන් තොටුපලෙන් ගුවන් ගමන් අරඹා මද වේලාවකින් සිදුවූ මේ අනතුර සිදුවීමට හේතුව වන්නට ඇත්තේ එසැවුම් බලය ප්‍රමාණවත් නොවීම දැයි තායිලන්ත බලධාරීන් සැකපළකරයි. මීට මාස 7කට පමණ පෙරත් මේ ලෙස ට්‍රාන්ස් ඒෂියා ගුවන් යානයක් අනතුරට පත්වූ අතර, තායිපේ සිට පෙන්ගූ දක්වා ගමන් ගත් Flight GE222 යානයයි එලෙස අනතුරට පත්වූයේ. එම අනතුරින් 48 දෙනෙකු ජීවිතක්ෂයට පත්විය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
තාක්ෂණය ගැන අවධානයෙන් ඉන්න කෙනෙක් නම් ඔයාලා මේ වෙනකොටත් OnePlus One ගැන අහලා ඇති. OnePlus One ජංගම දුරකථනයට මේ වෙනකොට tech community එක අැතුලේ නම් ලොකු අවධානයක් යොමුවෙලා. ඒත් සාමාන්‍ය අයනම් ගොඩක් දෙනෙක් OnePlus One ගැන දන්නේ නැහැ.

මේ ජංගම දුරකථනයට මේ තරම් ඉල්ලුමක් තියෙන්න හේතුව වෙන්නේ එහි මිල. HTC One M8, Samsung Galaxy S5 හෝ iPhone 5S වගේ ජංගම දුරකථන වල මිල $700ක පමණ වුනත් ඒ හා සමාන performances ඇති මේ OnePlus One හි මිල $300ක් පමණයි වෙන්නේ. Performances අතින් හා software අතින් බොහෝ සෙයින් Nexus 5 එකකට සමාන මෙහි ප්‍රොෙසසරය 2.5 GHz Quad Core Snapdragon 801 ප්‍රොසෙසරයක්. Ram මතකය 3GB වන අතර තිරය අඟල් 5.5ක තිරයක්.
Overview
සාමාන්‍ය ජංගම දුරකථනයක් සමඟ සසඳන විට OnePlus One කියන්නේ තරමක් විශාල ජංගම දුරකථනයක්. කෙසේ නමුත් මේ දුරකථනයේ නිෂ්පාදන තත්වය නම් විශිෂ්ඨයි. Samsung Galaxy S5 වගේ දුරකථන එක්ක බලන විට පෙනුම විශිෂ්ඨයි. පසුපස ආවරණය නිර්මාණය වී ඇත්තේ ද අතට පහසු, උසස් පෙනුමක් ගෙනදෙන ද්‍රවයයකින්. Sandstone Black හා Silk White ලෙස version දෙකක් නිකුත්කර ඇති අතර ඒවා පිළිවෙලින් 64GB හා 16GB වනවා. වෙනත් කිසිදු දුරකථනයක දැකිය නොහැකි අන්දමේ අපූරූ පසුපස ආවරණයක් මෙහි දකින්නට පුළුවන්. ඔබටත් OnePlus One ජංගම දුරකථනයක් මිලදී ගන්නට පුළුවන් නම් ඔබත් එහි පසුපස ඔබේ මුහුණේ ස්පර්ශ කරලා බලන්න. ඒක ඇත්තටම අපූරූ අත්දැකීමක්.

හැබැයි ඔබ 16GB version එක එහෙමත් නැත්නම් Silk White ෆෝන් එකනම් තරමක් ලිස්සන සුළුයි. ඒ නිසා බාහිර කවරයක් හෝ බාහිර ස්ටිකරයක් අලවා භාවිත කරනවානම් වඩා සුදුසුයි.

තරමක් විශාල ජංගම දුරකථනයක් වුනත් මෙහි button placement එකේනම් වරදක් නැහැ. ඒ නිසා Power On/Off කරන්න Volume අඩු වැඩි කරන්න වැඩි වෙහෙසක් දරන්න අවශ්‍ය නැහැ. ඉතින් මේ විදියට බලනකොටනම් මිලට උපරිම සාධාරණයක් කරන්න OnePlus One සමත් වෙලා.
What is OnePlus?
අපි දැන් බලමු OnePlus කියන්නේ ඇත්තටම මොකක්ද කියලා. OnePlus කියන්නේ ජංගම දුරකථන නිෂ්පාදන සමාගමේ නම. එහි පළමු නිෂ්පාදනය නිසයි OnePlus One ජංගම දුරකථනයට ඒ නම වැටුනේ. ඒත් කොහොමද මේ වගේ සුපිරි ෆෝන් එකක් මේ තරම් අඩු මුදලකට දෙන්නේ. සාමාන්‍යයෙන් Smasung Galaxy S5  වගේ ජංගම දුරකථනයක විකුණුම් මිල $700කට ආසන්නයි කියලා ඔයලා දන්නවා අැති නේ. ඒත් Samsung Galaxy S5 ජංගම දුරකථනයක් නිෂ්පාදනයට $250ක පමණයි  වැයවන්නේ. ඉතින් ඒ ඉතුරු $450 මොකටද? ඒ සියල්ලම වගේ වැයවෙන්නේ Research & Marketing වලටයි. හැබැයි OnePlus සමාගම නම් Marketing වලට වියදමක් දරන්නේ නැහැ. ඒ අය ඒ වෙනුවට අන්තර්ජාලය හරහා පැවැත්වෙන තරඟ, Social Media හා Forums වගේ දේවල් තමයි යොදාගන්නේ. ඔන්න ඕකයි OnePlus ගේ රහස. හැබැයි සමාගමක් විදියට මේ උපාය කොයිතරම් දුරට සාර්ථක වේවිද කියන්න අපිනම් දන්නේ නැහැ. මොකද ඒ වගේ marketing ක්‍රමයකින් capture කරන්න පුළුවන් පිරිස දැනට බොහෝම සුලු පිරිසක්.
Hardware
ඇත්තටම මේ දුරකථනයේ Hardware superb. මිල අඩු නිසා ඔබට හිතෙන්න පුළුවන් බාල තත්වයේ ජංගම දුරකථයක් කියලා. ඒත් ඒක එහෙම නැහැ. Hardware අතින් හා Specs අතින් $700ක ජංගම දුරකථනයකට දෙවැනි නැහැ.

3200mA වගේ වැඩි ධාරිතාවයකින් යුත් මේ OnePlus One දුරකථනයේ බැටරිය ගලවා ඉවත් කරන්නට නම් බැහැ. ඒ වුනත් පසුපස ආවරණය පහසුවෙන් ගැලවිය හැකි නිසා විවිධ මෝස්තර ගණනාවක් අතරින් කැමති ආවරණයක් තෝරාගන්නට ඔබට හැකියාව තිබෙනවා. අධි ධාරිතා බැටරියකින් බල ගැන්වෙන නිසා පහසුවෙන් දවස් 2ක කාලයක් සඳහා බැටරිය ප්‍රමාණවත්. සාමාන්‍යෙයන් ජංගම දුරකථනයක් හැමදාම රෑට charge කරන්නනේ අපි පුරුදුවෙලා ඉන්නේ. ඒත් මේ ෆෝන් එකනම් දවසක් ඇර දවසක් වුනත් charge කරලා පාවිච්චි කරන්න බැරි නැහැ.
සාමාන්‍යෙයන් ජංගම දුරකථනයක අඩංගු වන්නේ එක Mic එකක් පමණයි. හැබැයි මෙහි Mics 3ක් ඇතුලත්. ඒ නිසා වඩා හොඳින් බාහිර ශබ්ධ වලින් කටහඬ වෙන්කරලා පැහැදිලි හඬක් ලබාදෙන්නට මේ දුරකථනයට හැකියාව තියෙනවා. මුල් කාලයේදී මේ ජංගම දුරකථනයට ලැබෙන ඇමතුම් වල හඬ ඉතාමත් අඩු වුනත් පසුව Software update එකකින් ඒ අඩුපාඩුව හදන්නට OnePlus සමත් වුනා.

Software
OnePlus One හි විශේෂතම අංගය වන්නේ Software features. Android KitKat මත නිර්මාණය වුණු Cyanogenmod මෙහෙයුම් පද්ධතියයි මෙහි ඇතුලත් වන්නේ. මේ ජංගම දුරකථනය වෙනුවෙන්ම නිකුත් වූ සංස්කරණයක් වන Cyanogenmod 11S අඩංගු OnePlus One, Nexus එකකට සමාන දුරකථනයක් කියලා හඳුන්වන්න පුළුවන්.

Nexus වගේ pure android අත්දැකීමක් ලබන්නට පුළුවන් වගේම තමන්ට අවශ්‍ය විදියට customize කරන්නත් අවස්ථාවක් තිබෙනවා. Boot Animation, Theme වගේම Buttons පවා වෙනස් කරන්නට Cyanogenmod පාවිච්චි කරන ඔබට හැකියාව ලැබෙනවා. ෆෝන් එකේ Off Screen capacitive buttons වෙනුවට On screen buttons වලට මාරුවෙන්නටත්, අවශ්‍යතාවය අනුව අලුතෙන් buttons එකතු කරගන්නටත් හැකියාව තියෙනවා. මෙහි Lock screen එකත් තරමක් වෙනස්. Lock screen එක හරහා ක්ෂණිකව කැමරාවට යොමුවීමටත් හැකියාව කිබෙනවා.

ඒ වගේම ලඟදීම Android Lollipop සඳහා සහාය ලබාදෙන්නටත් සූදානමක් තියෙනවා කියලා දැනගන්න ලැබුනා. ඒ විතරක් නෙවෙයි OnePlus සමාගමෙන්ම නිර්මාණය කල Android මත පදනම් වුනු Oxygen OS නම් අලුත් මෙහෙයුම් පද්ධතියක් OnePlus වෙත ලබාදෙන්නටත් OnePlus සූදානම් වෙනවා. ඒ අතින් බලනකොට මෘදුකාංග සඳහා ඔබ කැමති ආකාරයේ තීරණයක් ලබාගන්නට OnePlus හරහා ඔබට හැකියාව ලැබෙනවා.

Camera
කැමරාව ගැන කතා කරනවනම් OnePlus One කැමරාව 13MP කැමරාවක්. ඒ වගේම මෙහි 5MP ඉදිරිපස කැමරාවකුත් ඇතුලත්. ඒ නිසා ඉතින් Selfie වලට සුපිරි කැමරා එකක්. Camera app එක සම්පූර්ණයෙන්ම වගේ redesign කිරීමට Cyanogenmod සමත් වෙලා. ඒ අනුව පහසුවෙන් විවිධ Modes වලට මාරු වෙන්නටත්, ක්ෂණිකව ඡායාරූප ගැනීමත් හැකියාව තියෙනවා. මේ කැමරාවෙන් ලබාගන්න ඡායාරූප තත්වයෙන් උසස්. නියම වර්ණ සංයෝඡනයත්, නියම වර්ණ ප්‍රතිනිර්මාණයත් නිසා එදිනෙදා කැමරාවක් ලෙස භාවිතයට සුදුසුයි. 4K ප්‍රමාණයේ වීඩියෝකරණයට හැකියාව තිබුණත් Optical Image Stabilizer එකක් නොමැති නිසා වීඩියෝ ඒ තරම් හොඳ තත්වයේ නැහැ. එසේ වුනත් Slow Motion වීඩියෝ ලබාගන්නටත් මේ කැමරාව සමත්. Dual LED Flash එකක් සහිත නිසා රාත්‍රී කාලයේදී වුවත් ඡායාරූප ගන්නට පුළුවන්. ඒත් අඳුරේ ලබාගන්නා ඡායාරූප වල තත්වය නම් ඒ තරම් හොඳ තත්වයේ නැහැ. HDR ඡායාරූප නම් වෙනත් කැමරා සමඟ සසඳන විට ඉතාමත් හොඳ තත්වයේ තිබෙනවා. අපි මීට පෙර review කල Galaxy Note 3 ෆෝන් එකේ කැමරාවට වඩා මෙහි කැමරාව හොඳයි.
Performance
Ram මතකය 3GB වන නිසා පහසුවෙන් Apps ගණනාවක් handle කරන්න හැකියාව තියෙනවා. Web browsing වලදීත් කිසිදු අපහසුවක් හෝ හිරවීමක් සිදුවන්නේ නැහැ. Resolution වැඩි තිරය නිසා කුඩා අකුරු පවා පැහැදිලිව දැකගන්නට පුළුවන්. ඒ වගේම Gaming performance වුනත් හොඳ මට්ටමක තිබෙනවා. තිරය විශාල නිසා චිත්‍රපට, විඩියෝ පට නරඹන්නත්, Stereo Sounds ද ඇති නිසා හොඳ වින්දනාත්මක අත්දැකීමක් ලබාගන්න පුළුවන්. ඒත් Speakers දෙකම එකම පැත්තේ තිබෙන නිසා චිත්‍රපට, වීඩියෝ පට නරඹන විට නියම stereo අත්දැකීමක් විඳින්නට බැහැ.

How to Buy
හැබැයි ඉතින් OnePlus කියන්නේ සල්ලි දීලා වුනත් ලේසියෙන් මිලදී ගන්න පුළුවන් ෆෝන් එකක් නෙවෙයි. ඒ කියන්නේ මේ දුරකථනය මිලදී ගන්නට ඔයාලට කාගෙන්හරි දැනට මිලදී ගත්ත කෙනෙකුගෙන් invite එකක් අවශ්‍ය වෙනවා. හැබැයි ලංකාවේ අපිට නම් දැන් රුපියල් 50000 ක වගේ මිලකට MyStore.lk වෙබ් අඩවිය හරහා මිලදී ගන්න පුළුවන්.

ඒත් තාම ලෝකේ අනිත් රටවල් වලත් ලේසියෙන් මිලදීගන්න බැරි මේ ජංගම දුරකථනය කොහොමද ලංකාවට අාවේ. OnePlus කියන්නේ චීන සමාගමක්. ඒ නිසා ඒ අය වැඩියෙන්ම අවධානය යොමුකරන්නේ ආසියානු කලාපයේ ‍වෙළඳපල ගැනයි. ඉතින් ඉන්දියාව තුල මේ ජංගම දුරකථනය ප්‍රචලිත කරන්න OnePlus දුරකථනය පෙබරවාරි 10 වෙනිදා සිට සාමාන්‍ය පරිදි වෙළඳපලට නිකුත් කලා. අන්න ඒ විදියට තමයි OnePlus One ලංකාවට අාවේ.

තව සමහර අය තරමක් බයෙන් ඉන්නවා ලංකාවේ ඇතුලේ මේ ෆෝන් එක වැඩකරනවාද කියලත්. ඒත් 4G LTE ඇතුළුව සියළුම වර්ගයේ සම්බන්ධතා සඳහා OnePlus One ලංකාව ඇතුලදී සහාය දක්වනවා කියලා අපට දැකගන්නට ලැබුනා.

MyStore.lk හරහා මිලදී ගන්න ඔයාලට සම්පත් බැංකු ක්‍රෙඩිඩ් කාඩ් එකකින් රු. 49,770 රු. 51,885 මුදලකටත් මිලදී ගන්න පුළුවන් වගේම පහසු ගෙවීම සඳහා ක්‍රෙඩිට් කාඩ් එකක් මඟින් වාරික ලෙස ගෙවීමේ පහසුකම් වුවත් ලබාගන්නට පුළුවන්. ඒ වගේම කොළඹ අවට ප්‍රදේශ වලට නොමිලයේම ගෙදරටම ගෙන්වා ගන්නටත් හැකියාව තිබෙනවා.

Conclusion
මේ විදියට බලනකොට හැම අතින්ම ගත්තම දැනට ලංකාවේදී මිලදී ගන්න පුළුවන් හොඳම ස්මාර්ට් ෆෝන් එක කියලා හඳුන්වන්න පුළුවන්. Apple, Samsung වගේ දැවැන්න නම් වල දැවැන්ත marketing වලට ගෙවන මුදලත් අපිම ගෙවනවද? නැත්නම් නම වැඩිය ප්‍රසිද්ධ නැති වුනත් හොඳ තත්වයේ උසස් ජංගම දුරකථනයක් මිලදී ගන්නවද කියලා ඔයාලම හිතලා බලන්න.

දැනටමත් ඔයාලා OnePlus One භාවිත කරන කෙනෙක් නම් අපිට ඔයාලගේ අත්දැකීම්, දෝෂාරෝපණත් කියන්න අමතක කරන්න එපා. ඒක OnePlus One දුරකථනයක් ගන්න ඉන්න කෙනෙකුට ලොකු උපකාරයක් වේවි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ‍්‍රී ලංකාවේ ස්මාර්ට්ෆෝන් අලෙවි සමාගම්වලින් දෙවෙනි ස්ථානයට Huawei නම් කරයි. Huawei 2014 අවසන් කාර්තුවේ දී ශ‍්‍රී ලංකා වෙළෙදපොළින් 18% ක් අත් කර ගනී.

2015 මාර්තු 11 වෙනි දා – ශ‍්‍රී ලංකාවේ, කොළඹ දී: ප‍්‍රධාන පෙළේ ජාත්‍යන්තර තොරතුරු සහ සන්නිවේදන තාක්ෂණ විසදුම්සැපයුම් ආයතනයක් වන Huawei, 2014 අවසන් කාර්තුවේ ශ‍්‍රී ලංකාවේ ස්මාර්ට්ෆෝන් අලෙවිසමාගම් අතරින් දෙවෙනි ස්ථානය අත් කර ගත් බවට ජාත්‍යන්තර දත්ත සංස්ථාව (IDC) නිවේදනය කරන ලදි.

වාර්තාවට අනුව සමස්ථ ස්මාර්ට්ෆෝන් වෙළෙදපොළෙන් 18% ආසන්න ප‍්‍රමාණයක් Huawei සමාගම අත් කර ගෙන ඇත. Huawei නිෂ්පාදන දිවයින පුරා බෙදාහැරීම සිදු කරන්නේ මෙරට විශ්වාසය දිනූ සිංගර් සමාගම බැවින් Huawei නාමය සඳහා ප‍්‍රධාන නඟර සහ උඩරට වෙළෙදපොළවල්වලින් හොඳ ඉල්ලූමක් පවතින බවට මෙම වාර්ථාව වැඩිදුරටත් සඳහන් කරයි.
Huawei සමාගමේ පාරිභෝගික ව්‍යාපාර සමූහ ශ‍්‍රී ලංකා ප‍්‍රධානී හෙන්රි ලියු මහතා මෙසේ පැවසුවේ ය. ‘‘ස්මාර්ට්ෆෝන් කාණ්ඩයේ නායකත්වය කරා ගමන් කරන සමාගමක් ලෙස අපි IDC විසින් අපට ලබාදුන් ස්ථානය පිළිබඳව ඉතාමත් සතුටු වන්නෙමු. පසුගිය වසරේ අපගේ සන්නම් නාම තේමාව වූ ‘Make It Possible’ යන්න ස්ථාපිත කරමින් උසස් තත්ත්වය, ඉහළ අත්දැකීම් සහ විශිෂ්ට සේවාව සමඟ පිළිගත් සන්නම් නාමයක් ශ‍්‍රී ලංකාව තුළ ගොඩනැගීමෙහිලා වූ අපගේ ප‍්‍රධාන උපායමාර්ගය කෙරේ අඛණ්ඩව අවධානය යොමු කිරීම මෙම ජයග‍්‍රාහනය තුළින් මනාව පැහැදිලි වේ.’’
Huawei සමාගමේ අලෙවිකරණ අංශ ප‍්‍රධානී ස්ටැන්ලි මැස්කරේනස් මහතා මෙසේ පැවසුවේය. ‘‘ශ‍්‍රි ලංකාවේ ඉහළ අලෙවියක් පවතින ස්මාර්ට්ෆෝන් මාදිලි අතර Honor 3C, Huawei ඇසෙන්ඞ් P7 සහ Huawei මේට් 7 ඇතුළත් වේ. සන්නම් නාමය සහ එය භාවිත කරන්නන් අතර හැඟීම්බර සම්බන්ධතාවයක් ගොඩනඟමින් සහ සිංගර් හරහා අපි පිරිනමන ඉහළ සහයෝගය සහ දීපව්‍යාප්ත බෙදාහැරීම පරිපූර්ණ සන්නම් නාමයක් ලෙස Huawei නාමය ශ‍්‍රී ලාංකීය පාරිභෝගිකයන් අතර ප‍්‍රචලිත කිරීමට සමත් වේ.’’
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
නොකියා සමාගමේ අතිශය ජනප්‍රිය ජංගම දුරකථන මාදිලියක් වුණු Nokia 1100 දුරකථනය ඔන්න දැන් ආයෙත් කතාබහට ලක්වෙන්න පටන් අරන්. ඒ Nokia 1100 නමින් නම් කළ quad core ජංගම දුරකථනයක් අලුත්ම ඇන්ඩ්‍රොයිඩ් මෙහෙයුම් පද්ධතිය වන Lollipop සහිතව වාර්තා වීමත් සමඟයි.

මේ විප්ලවීය ජංගම දුරකථනය ගැන නැවත කථාබහට ලක්වුනේ Nokia Power User වෙබ් අඩවියේ benchmark සඳහන් කිරීමකින්. Geekbench හරහා සිදුකරන ලද මිණුම්කරණයට අදාලව Nokia 1100 ජංගම දුරකථනය MediaTek (MT6582) Quad Core ප්‍රොසෙසරයකින් බල ගැන්වෙන මෙහි Ram මතකය 512MB වනවා. කෙසේ නමුත් මේ ජංගම දුරකථනය පිළිබඳව මීට වඩා වැඩි තොරතුරක් එහි සඳහන් වන්නේ නැහැ.

Nokia 1100 ජංගම දුරකථනයේ නිෂ්පාදන දත්ත අනුව ඇන්ඩ්‍රොයිඩ් ලොලිපොප් තබා කිසිදු ඇන්ඩ්‍රොයිඩ් මෙහෙයුම් පද්ධතියක් එහි ක්‍රියාත්මක වීම විශ්වාස කිරිමට නොහැකියි. බොහෝ විට නොකියා සමාගම විසින් අලුතින් නිෂ්පාදනය කරන ලද ස්මාර්ට් ෆෝන් එකකට පැරණි නම භාවිතා කර ඇති අවස්ථාවක් විය හැකි බවයි බොහෝ දෙනාගේ මතය. ඒ වගේම නොකියා සමාගම මයික්‍රොසොෆ්ට් විසින් මිලදී ගැනීමත් සමඟ එකඟවූ එකඟතා අනුව ස්මාර්ට් ජංගම දුරකථන සඳහා 2016 අවසන් කාර්තුව දක්වා සිය නොකියා නාමය භාවිත කල නොහැකියි. ඒ නිසාවෙන් මේ නව Nokia 1100 ජංගම දුරකථනය 2017 වසරට පෙර වෙළඳපලට නිකුත්වේවි යැයි බලාපොරොත්තු තබාගත නොහැකියි.

2003 වසරේදී නිකුත් වුන Nokia 1100 ජංගම දුරකථනය සමාගමේ වැඩිම අලෙවියක් සහිත ජංගම දුරකථනය වුනේ වාර්ථාගත මිලියන 250ක ජංගම දුරකථන අලෙවියක් වාර්ථාකරමිනි. ඒ වගේම ලොව ජනප්‍රියතම ජංගම දුරකථනය බවට පත්වීමටත් Nokia 1100 දුරකථනයට හැකියාව ලැබුනා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොහෝමයක් චිත්‍රපට නිර්මාණයේදී එහි නිර්මාණකරුවන් ඉතාමත් සියුම් දේවල් වලට පවා අවධානය යොමුකරනවා. උදාහරණයක් විදියට චිත්‍රපටයක ආරම්භය හා අවසාන අතර සබැඳියාවක් තිබෙන චිත්‍රපට රාශියක් දැකගන්නට පුළුවන්. ඒත් බොහෝ වෙලාවට චිත්‍රපටයේ ඇති සිත්ඇදගන්නා සුළුබව නිසා හෝ රසාස්වාදයේ අඩුවක් නිසා අපි චිත්‍රපටයේ රූපරාමු අතර අතරමං වනවා. ඒ හේතුවෙන් අපට චිත්‍රපටයේ සමහර සියුම් දේ මඟහැරී යනවා.

නමුත් Jacob T. Swinney නම් පුද්ගලයා චිත්‍රපට 55ක මුල් රූපරාමු කිහිපය හා අවසන් මොහොතේ රූපරාමු කිහිපය එක්කාසු කර හරි අපූරු වීඩියෝපටයක් නිර්මාණය කරලා තිබෙනවා. ඒ අපූර්වත්වය මේ වීඩියෝ පටය නරඹලාම බලන්න. ( මේ චිත්‍රපට 55 අතරින් වැඩිහරියක් චිත්‍රපට ඔබ නරඹලා තිබෙනවානම් ඔබට වඩා හොඳ අදහසක් ගන්න පුළුවන් වේවි.)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පුද්ගලයින් 150 දෙනෙකු රැගත් ගුවන් යානයක් ප්‍රංශයේදී කඩා වැටී තිබෙනවා. Germanwings ගුවන් සමාගමට අයත් A320 ගුවන් යානයකුයි මෙලෙස අනතුරට පත්ව ඇත්තේ. ස්පාඥ්ඥයේ බාර්සිලෝනා නගරයේ සිට ඩුසෙල්ඩෝෆ් දක්වා ගමන් ගත් යානය ප්‍රංශයේ ඇල්ප්ස් කඳුවැටියට කඩාවැටී තිබෙනවා. මේ අනතුරින් යානයේ ගමන්ගත් මඟින් හා කාර්යමණ්ඩලය සියළු දෙනාම මියගොස් ඇති බවයි වාර්ථා වන්නේ. මිය ගිය අතර පාසල් දරුවන් 16 දෙනෙක්, ජර්මන් ජාතිකයින් 67ක් සහ කාර්යමණ්ඩලය 6 දෙනෙකු සිටි බවයි වාර්ථාවන්නේ.
පුද්ගලයින් 150 දෙනෙකු රැගත් ගුවන් යානයක් ප්‍රංශයේදී කඩා වැටී තිබෙනවා. Germanwings ගුවන් සමාගමට අයත් A320 ගුවන් යානයකුයි මෙලෙස අනතුරට පත්ව ඇත්තේ. ස්පාඥ්ඥයේ බාර්සිලෝනා නගරයේ සිට ඩුසෙල්ඩෝෆ් දක්වා ගමන් ගත් යානය ප්‍රංශයේ ඇල්ප්ස් කඳුවැටියට කඩාවැටී තිබෙනවා. මේ අනතුරින් යානයේ ගමන්ගත් මඟින් හා කාර්යමණ්ඩලය සියළු දෙනාම මියගොස් ඇති බවයි වාර්ථා වන්නේ. මිය ගිය අතර පාසල් දරුවන් 16 දෙනෙක්, ජර්මන් ජාතිකයින් 67ක් සහ කාර්යමණ්ඩලය 6 දෙනෙකු සිටි බවයි වාර්ථාවන්නේ.
අනතුරෙන් මියගිය අය අතර ප්‍රසිද්ධ ස්පාඥ්ඤ ජාතික ඔපෙරා ගායිකාවක්, ඕස්ට්‍රේලියානු ජාතිකයින් දෙදෙනෙක්, ජපන් ජාතිකයින් දෙදෙනෙක් හා ඇමරිකන් ජාතකයෙක්ද සිටි බවයි දැනට වාර්ථා වන තොරතුරු වලින් හෙළිවන්නේ. මේ අනතුර නිසාවෙන් දැනට ගුවන් යානා නියමුවන් ඇතුළු කාර්යමණ්ඩලයේ බොහෝ පිරිසක් Germanwings ගුවන් සේවයේ සේවය කිරීම ප්‍රතික්ෂේප කර තිබෙනවා.
දෝෂ සහිත යානයක් මේ ආකාරයට භාවිතයට ගැනීම සම්බන්ධයෙන් වගකිව යුතු නිළධාරීන් මේ වන විට ප්‍රශ්ණ කිරීම් සඳහා යොමුකර ඇති අතර සිද්ධිය සම්බන්ධයෙන් කඩිනම් පරීක්ෂණයක් සිදුකරන බව බළධාරීන් පවසා සිටිනවා. අඩු පිරිවැය ගුවන් ගමන් සඳහා වැඩි වශයෙන් භාවිත වන A320 ගුවන් යානා සියල්ලක්ම මේ අනතුරන් පසුව පූර්ණ පරික්ෂාවට ලක්කෙරෙනු ඇත. අපේ රටේ භාවිත වන ගුවන් යානා බහුතරයක්ම A320 යානා වන අතර දැනට භාවිතයේ පවතින සමහර A320 යානා වසර 20ක් පමණ පැරණි ඒවායි.

කෙසේ නමුත් Airbus A320 යානය ආරක්ෂාව අතින් විශිෂ්ඨ යානයක්. මීට පෙර A320 යානා වලින් සිදුවූ අනතුරු වලින් 90%කට අධික ප්‍රමාණයක් මිනිස් අත්වැරදීම් මත සිදූවූ ඒවා මිස යානයේ දෝෂ නිසා සිදුවූ ඒවා නොවේ. අනෙක යානය පහළ බැසීම ආරම්භ වීමෙන් පසුව අනතුරක් පිළිබඳව තොරතුරු පාලන මැදිරිය වෙත වාර්ථා කිරීමට ගුවන් නියමුවා අපොහොසත් වීම නිසා මේ අනතුර සඳහාත් ගුවන් නියමුවාගේ දෝෂයක් නිසා සිදුවූවක් විය හැකිබවත් ඇතැම් ගුවන් යානා ආරක්ෂක විශේෂඥයින් මත පළකර සිටිනවා.
අනතුරෙන් විනාශ වූ යානයේ සුන් බුන් සෙවීම මේ වන විට සිදුවන අතර යානය කුඩා කොටස් වලට විනාශ වී ඇති බවයි යානයේ සුන්බුන් ඉවත් කිරීමේ සේවකයින් පවසන්නේ. යානය අනතුරට පත්වූ ස්ථානය ජනාවාස වලින් බොහෝම ඈත කඳුකර ප්‍රදේශයක් නිසාවෙන් සුන් බුන් ඉවත් කිරීම හා මිය ගිය අයගේ සිරුරු සෙවීම අතිශය දුෂ්කර කාර්යයක් වී ඇත. එම ස්ථානයට ලඟා විය හැක්කේ හෙලිකොප්ටර් යානා වලින් පමණක් බවයි සහන සේවා නිළධාරීන් පවසන්නේ. කෙසේ නමුත් මේ වන විට යානයේ තිබූ කළ පෙට්ටි (BlackBox) දෙකෙන් එකක් සොයාගෙන ඇති අතර එය කඩිනමින් පරීක්ෂාකර දත්ත ලබාගැනීම සඳහා යොමුකර ඇත. සාමාන්‍යයෙන් ගුවන් යානයක සියළුම තොරතුරු සටහන් වන්නේ මේ කළු පෙට්ටියේය. ඒ නිසා කළු පෙට්ටියේ තොරතුරු අනාවරණය වීමෙන් පසුව අනතුරට හේතුව ගැන හෝඩුවාවක් සොයාගන්නට හැකි වේවි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පුද්ගලයින් 150 රැගෙන ස්පාඥ්ඥයේ බාර්සිලෝනා නගරයේ සිට ඩුසෙල්ඩෝෆ් දක්වා ගමන් ගත් 4U9525 යානය අනතුරට පත්වීමට හේතුව මේ වන විට හෙළිව තිබෙනවා. සොයාගත් කළු පෙට්ටියේ තිබූ තොරතුරු අනුව යානයේ සහාය නියමුවා විසින් හිතාමතා සිදුකළ අනතුරක් බවයි මේ වන විට ප්‍රංශ බළධාරීන් විශ්වාස කරන්නේ.

යානය අනතුරට පත්වීමෙන් පසුව යානයේ තිබූ කළු පෙට්ටි දෙකෙන් එකක් සොයාගත් අතර එහි පටිගත වී ඇති ශබ්ද විශ්ලේෂණයෙනුයි මේ නිගමනයට එළඹ ඇත්තේ.
යානයේ ප්‍රධාන නියමුවා නියමු කුටියෙන් පිටතට ගිය අවස්ථාවේදී යානය ක්ෂණිකව අඩි 38,000 මට්ටමේ සිට පහළට ගමන් කිරීම අරඹා තිබෙනවා. ඒ අවස්ථාවේදී සහාය ගුවන් නියමුවා නියමු කුටිය අගුළුලා ඇති අතර ප්‍රධාන නියමුවා කෑගසමින් නියමු කුටියේ දොරට තට්ටු කළද සහාය නියමුවා දොර විවෘත කර නැහැ. මේ සිදුවීම වන විට සහාය නියමුවා පියවි සිහියෙන් සිටි බවට තොරතුරු කළු පෙට්ටියේ පටිගත වූ සහාය නියමුවා හුස්ම ගන්නා ශබ්ද වලින් නිගමනය කර තිබෙනවා. ඒ අනුව මේ අනතුර පැහැදිලිවම හිතාමතා සිදුකළ අනතුරක් විය හැකි බවයි බළධාරීන් පවසන්නේ.
28 හැවිරිදි Andreas Lubitz නමින් හැඳින්වෙන සහාය නියමුවා 2013 වසරේදී ගුවන් නියමුවකු ලෙස Germanwings ගුවන් සේවයට එකතු වූ අයෙක්. 2008 වසරේ ගුවන් යානා පුහුණුවෙන් පසු ගුවන් සේවකයෙකු ලෙස සිය පළමු රැකියාව කළ ඔහු ඉතා කෙටි කලෙකින් සහාය නියමුවා බවට පත්විය. ගුවන් සහාය නියමුවාගේ අරමුණ ගුවන් යානය විනාශ කිරීම බව පැහැදිලිවම සනාථ වන කරුණු ඇතත්, ඔහු කිසිදු ත්‍රස්තවාදී කණ්ඩායමක සාමාජිකයෙකු නොවන බව ද හෙළිව තිබෙනවා.

ඇමරිකානු ගුවන් ගමන් නීති රීති අනුව නම් ගුවන් ගමනක් අතරතුර සෑම විටම ගුවන් නියමුවන් දෙදෙනාම නියමු කුටිය තුල සිටිය යුතු මුත් යුරෝපීය ගුවන් ගමන් නීති තුල එවැනි නීතියක් නොමැත. ඒ නිසාවෙන් බොහෝ යුරෝපීය ගුවන් ගමන් වලදී ප්‍රධාන ගුවන් නියමුවා නියමු කුටියෙන් පිටතයෑම සුලබ වන අතර මේ ගුවන් යානයේ ගුවන් නියමුවා එලෙස පිටතට ගිය අවස්ථාවේදී නියමු කුටිය අගුළු ලෑමට සහාය නියමුවා ක්‍රියාකර ඇත.
මේ සිදුවීම ගුවන් ගමන් ඉතිහාසයේ මහා ඛේදවාචකයක් ලෙස සටහන් වනු ඇති අතර මීට පෙර අතුරුදන් වූ MH370 යානයේ ගුවන් නියමුවා ද මෙලෙස සියදිවි හානිකරගැනීම සඳහා සිය ගුවන් යානය ඉන්දියන් සාගර පතුලට රැගෙන යන්නට ඇතැයි ද මතයක් පවතී.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Facebook සමාගමේ අලුත්ම අංග හා සේවාවන් හඳුන්වා දෙන වාර්ෂික F8 සමුළුව ඊයේ දිනයේදී සැන් ෆ්‍රැන්සිස්කෝ හීදී පැවැත්වුනා. ෆේස්බුක් ප්‍රධාන විධායක නිළිධාරී මාර්ක් සකර්බර්ග් සහ ඔහුගේ සහායකයින් මෙහිදී අපූරු නිර්මාණ කිහිපයක්ම හඳුන්වා දුන්නා. ඒ අතරින් අංශක 360ම ආවරණය වන ගෝලාකාර වීඩියෝ, මැසෙන්ජර් සේවාවට Third Party add-on එක්කරගත හැකි වීම හා ෆේස්බුක් වීඩියෝ පහසුවෙන් වෙබ් අඩවි වල embed කිරීමේ පහසුකම් කැපී පෙනුනා. පහතින් දැක්වෙන්නේ F8 හි විශේෂ අවස්ථා දැක්වෙන මිනිත්තු 2ක වීඩියෝ පටයකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
LG සමාගමේ අලුත්ම ජංගම දුරකථනය ගැන අලුත්ම හෝඩුවාවක් ලැබී තිබෙනවා. ලබන අප්‍රේල් 28 වනදා පැවැත්වෙන විශේෂ උළෙලකදී සිය සමාගමේ අලුත්ම ජංගම දුරකථනය වන LG G4 එළිදැක්වීමට නියමිත බවයි වාර්තා වන්නේ. මේ වන විට නිව්යෝර්ක්, ලන්ඩන්, පැරිස්, සිංගප්පූර් වගේ රටවල පැවැත්වෙන උත්සවයට ආරාධනාපත් පවා නිකුත් කරලා. ඉහතින් දැක්වෙන්නේ ඒ ආරාධනා පත්‍රයයි.

පසුගිය වසරේ මැයි මාසයේදී මේ වගේම ආරාධනාපතකින් ආරාධන කල උත්සවයේදී තමයි LG G3 ජංගම දුරකථනය එළිදැක්වුනේ. කෙසේ වෙතත් මේ ආරාධනා පත්‍රයේ දැක්වෙන ආකාරයට නම් නව G4 ජංගම දුරකථනයේ බාහිර පෙනුම බොහෝවිට ලෙදර් පෙනුමක් ගැනීවි යැයි සිතන්නට පුළුවන්. කෙසේ වෙතත් මීට පෙර අන්තර්ජාලයට අහම්බෙන් මුදාහැර තිබූ ඡායාරූප වලනම් LG G4 දුරකථනයේ පෙනුම G3 හි පෙනුමට ආසන්න පෙනුමක් ලෙසයි දකින්න ලැබුනේ.
මේ තියෙන්නේ දැනට වාර්තාවෙලා තියෙන විදියට මේ ජංගම දුරකථනයේ Specs.
මේ කොහොම වුනත් අපිත් සූදානම් LG G3 වල වගේම LG G4 වල review එකක් හැකි ඉක්මනින්ම ඔයාලට අරගෙන එන්න. එ් වෙනකම් අපි මීට කළින් review කළ OnePlus One, iPhone 6, LG G3 වගේ ජංගම දුරකථන වල review සියල්ලම මෙතනින් බලන්න පුළුවන්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මයික්‍රොසොෆ්ට් සමාගමේ අලුත්ම මෙහෙයුම් පද්ධතිය හඳුන්වා දීමේ උත්සවයක් පසුගිය දා පැවැත්වුනා. මීට පෙර මයික්‍රොසොෆ්ට් හි ප්‍රධාන විධායක නිළධාරීවරයා වූ Steve Ballmer ගෙන් පසුව පත්වූ නව ප්‍රධාන විධායක නිළධාරීවරයා වන Satya Nadella ගේයටතේ මයික්‍රො‍සොෆ්ට් සමාගමේ සහ වින්ඩෝස් මෙහෙයුම් පද්ධතියේ අනාගතය පිළිබඳව බොහෝ දේ දැනගන්නට ලැබුනා.
සාමාන්‍යයෙන් වින්ඩෝස් හඳුන්වා දීමේ උළෙල, Google හෝ Apple උළෙල තරම් මාධ්‍ය අවධානයට ලක් වන්නේ නැහැ. නමුත් මේ උළෙල බොහෝ දෙනාගේ අවධානයට ලක් වූයේ පෙරළිකාර නව මෙහෙයුම් පද්ධතිය වන Windows 10 හා මයික්‍රොසොෆ්ට් සමාගම උළෙලේ දී හඳුන්වා දුන් පෙරළිකාර නිෂ්පාදන හා සේවාවන් නිසයි. පහතින් දැක්වෙන්නේ ඒ අතරින් කිහිපයක්.

HoloLens
Holographic කියන්නේ තාත්වික ලෝකය මතට අතාත්වික (Virtual) වස්තූන් ප්‍රක්ෂේපණය කරන ආකාරයක් කියලා හඳුන්වන්න පුළුවන්. සිනමා පට වලදී නම් ඔබ මේ වගේ දේවල් දැකලා ඇති. ඉතින් මේ වගේ Virtual දේවල් මවා පෙන්වන්නටත්, ඒවා සමඟ ඔබේ අංග හරහා අන්තර් ක්‍රියා කරන්නටත් හැකියාව ඇති අපූරු උපැස් යුවල් හඳුන්වා දෙන්නට මයික්‍රොසොෆ්ට් සමාගමට හැකියාව ලැබුනා. Google සමාගමේ Google Glassට වඩා දියුණු ආකාරයකට අවට පරිසරයේ ඇති දේවල් පිළිබඳව සංවේදක හරහා අවබෝධයක් ලබාගැනීමටත් ඒවා මතට හෝ ඒවා සමඟ අන්තර්ක්‍රියා කළ හැකි ආකරයකට Virtual දේවල් මවා පෙන්වීමට මේ HoloLens උපැස් යුවල සමත්.

ඒ වගේම HoloStudio නමින් හඳුන්වා දෙන මෘදුකාංගයක් හරහා Virtual Objects තැනීමටත්, ඒවා විවිධ වෙනස්කම් වලට ලක්කිරීමටත් ඔබට හැකියාව ලැබෙනවා. ඒ වගේම HoloLens හඳුන්වා දීමේ උළෙලේදී මයික්‍රොසොෆ්ට් සමාගමේ  නියෝජිතවරියක් HoloLens හා HoloStudio යොදාගනිමින් සිදුකළ අපූරු නිරූපනය බොහෝ දෙනාගේ සිත්ගත් අංගයක් වුනා. කෙසේ නමුත් HoloLens හි මිල හෝ වෙළඳපලට නිකුත් වන දිනයක් පිළිබඳව කිසිදු අදහසක් දැනට පළ කර නැහැ. අවසානයේ වින්ඩොස් 10 හඳුන්වා දීමට පැවැත්වූ උත්සවයේ විශිෂ්ඨතම හඳුන්වා දීම බවට පත් වුනේ HoloLens බව කවුරුත් පිළිගන්නා දෙයක්.

Windows 10 නොමිලයේ
සමාගම තමන්ගේ අලුත්ම මෙහෙයුම් පද්ධතිය පැරණි මෙහෙයුම් පද්ධති භාවිත කරන අයට හැකි තරම් අඩු මිලකට ලබා දීමට සූදානම් වන බවක් පෙනී ගියා. ඒ අනුව Windows 10 නිකුත් කිරීමෙන් පසුව පළමු වසර තුලදී දැනට වින්ඩෝස් 7, වින්ඩෝස් 8.1 හා Windows Phone 8.1 මෙහෙයුම් පද්ධති භාවිත බව උපකරණ සඳහා නොමිලේ ලබා දෙනු ඇත.

කෙසේ වෙතත් තවමත් මොන ආකාරයකට මේ නොමිලයේ ලබාදෙන වැඩසටහන ක්‍රියාත්මක වනු ඇත්දැයි පැහැදිලි නැති වුවත්, විශේෂයෙන්ම වින්ඩෝස් 7 ධාවනය වන පැරණි පරිගණක සඳහා යම් විදියක දෘඩාංග පිළිබඳව සීමා ඇති විය හැකි බවයි අපගේ මතය. වැඩි තොරතුරු සඳහා පිවිසෙන්න.

වඩා දියුණු වූ සහායිකාව – Cortana
Cortana (කෝටානා) ඔබට මතක ඇති නේද? iOS හි Siri වගේ Android හි Google Now වගේ ඔබේ වින්ඩෝස් ජංගම දුරකථනයේ සහායිකාව වුනේ Cortana යි. මේ නව වින්ඩෝස් මෙහෙයුම් පද්ධතියත් සමඟ කෝටානාත් අලුත් වෙලා. ඒ වගේම මෙතෙක් කලක් ජංගම දුරකථනයට (Windows Phone) පමණක් සීමා වූ ඇය දැන් Windows 10 මෙහෙයම් පද්ධතිය සමඟ ඔබේ පරිගණකයටත් ඇවිත්.

ඒ වගේම ඇයගේ හැකියාවත් විශාල වශයෙන් දියුණු කිරීමටත් බුද්ධිමත්ව සිතා පිළිතුරු දීමටත් හැකියාව ඇයට ලැබිලා. ඔබ කටහඬින් කරන පුංචි විධානයන් හරහා ඔබේ OneDrive හි දත්ත පිරික්සා අවශ්‍ය තොරතරු ක්ෂණිකව ලබාදීමටත් ඇයට හැකියාව තිබෙනවා. ඒ වගේම ඇය දැන් පෙරටත් වඩා ඔබේ පුද්ගලික තොරතුරු වලට අනුකූලව තොරතුරු සපයන නිසා වඩාත් සමීප බවක් දෙනෙනු ඇති බවයි මයික්‍රොසොෆ්ට් සමාගම ප්‍රකාශ කරන්නේ.

නවතම වෙබ් බ්‍රව්සරය – Spartan
Internet Explorer එහෙමත් නැත්නම් වින්ඩෝස් හි වෙබ් බ්‍රවුසරය භාවිත කරන පිරිස සීග්‍රයෙන් අඩුවී ගියේ පසුගිය කාලයේ දී Google Chrome හා Firefox වෙබ් බ්‍රව්සර වල ආගමනයත් සමඟයි. ඉන්ටනෙට් එක්ස්ප්ලෝරර් තවමත් ප්‍රචලිතම වෙබ් බ්‍රව්සරය ලෙස සමහරක් වාර්ථා තවමත් පෙන්වූවත් වැඩි වශයෙන්ම භාවිත කරන බ්‍රවුසරය ලෙස Chrome ප්‍රචලිත වීමත් සමඟ IE කෙමෙන් භාවිතයෙන් ඉවත් වුනා. දැන් නම් IE භාවිත කරන්නේ බොහෝ දෙනෙක් වෙනත් බ්‍රවුසරයක් download කරගන්න පමණක් වන තරමට භාවිතය අවම වෙලා.

ඉතින් මේ පරාජයට පත්වූ බ්‍රවුසරය වෙනුවට අලුත් බ්‍රවුසරයක් ගෙන එන්නට මයික්‍රො සොෆ්ට් සමාගම තීරණය කරලා. එය හැඳින්වෙන්නේ Project Spartan නමින්. වින්ඩෝස් 10 නව මෙහෙයුම් පද්ධතියත් සමඟ නිකුත් වන නව බ්‍රව්සරයේ අලුතින් rendering engine එකක් සහිත නිසා වඩා වේගවත් හා වඩා නිවැරදිව වෙබ් අඩවි පෙන්වීමේ හැකියාව Spartan හට ඇති බව මයික්‍රොසොෆ්ට් පවසනවා. ඒ වගේම Cortana සමඟ ඒකාබද්ධව ක්‍රියාකරමින් ක්‍රියා කළ හැකි මෙන්ම ජංගම දුරකථන සඳහාත් පහසුවෙන් ක්‍රියාකළ හැකියි.

මීට අමතරව තවත් බොහෝමයක් features මෙහි අන්තර්ගත වන අතර පෙනුම සරල නිසා සහ භාවිතයට පහසු නිසා බ්‍රවුසර යුද්ධයට වඩා හොඳ තරඟකාරයෙක් ලෙස ඉදිරිපත් වීමට Spartan ට හැකි වේවි යැයි සිතමු.

Windows 10 මෙහෙයුම් පද්ධතිය එළිදැක්වීමේ උළෙලේ විශේෂ අවස්ථා දැක්වෙන මිනිත්තු 8ක වීඩියෝව
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මයික්‍රොසොෆ්ට් සමාගමේ නවතම මෙහෙයුම් පද්ධතිය Windows 10 හඳුන්වා දීමේ උත්සවයක් ඊයේ දිනයේදී පැවැත්වුණා. එම සමාගම තමන්ගේ අලුත්ම මෙහෙයුම් පද්ධතිය පැරණි මෙහෙයුම් පද්ධති භාවිත කරන අයට හැකි තරම් අඩු මිලකට ලබා දීමට සූදානම් වන බවක් පෙනී ගියා. ඒ අනුව Windows 10 නිකුත් කිරීමෙන් පසුව පළමු වසර තුලදී දැනට වින්ඩෝස් 7, වින්ඩෝස් 8.1 හා Windows Phone 8.1 මෙහෙයුම් පද්ධති භාවිත බව උපකරණ සඳහා නොමිලේ ලබා දෙනු ඇත.

කෙසේ වෙතත් තවමත් මොන ආකාරයකට මේ නොමිලයේ ලබාදෙන වැඩසටහන ක්‍රියාත්මක වනු ඇත්දැයි පැහැදිලි නැති වුවත්, විශේෂයෙන්ම වින්ඩෝස් 7 ධාවනය වන පැරණි පරිගණක සඳහා යම් විදියක දෘඩාංග පිළිබඳව සීමා ඇති විය හැකි බවයි අපගේ මතය.

මීට පෙර පැවති මෙහෙයුම් පද්ධති සංස්කරණ සඳහා එක් එක් මෙහෙයුම් පද්ධතියට වෙන වෙනම මුදල් ගෙවා මිලදී ගැනීමට සිදු වූවත් වින්ඩොස් 8 මෙහෙයුම් පද්ධතියට පසුව නිකුත් කළ වින්ඩොස් 8.1 අනු සංස්කරණය නොමිලයේ ලබා දෙමින් මයික්‍රොෙසාෆ්ට් සමාගම සිය නව සේවා විලාශය ආරම්භ කලා. ඒ අනුව මින් මතුවට වින්ඩොස් මෙහෙයුම් පද්ධතිය සේවාවක් ලෙස ලබා දෙනු ඇත. ඔබ වරක් වින්ඩෝස් මෙහෙයුම් පද්ධතිය මිලදී ගත් පසු ඉදිරි මෙහෙයුම් පද්ධති සංස්කරණ වලටත්, විවිද යාවත්කාලීනයන් සඳහාත් ඔබ සුදුසුකම් ලබනු ඇත. කෙසේ නමුත් මේ සේවාවන් සඳහා දෘඩාංග වල තත්වය, පරිගණකයේ සේවා සපයන කාල සීමාව වැනි විවිධ සීමා මායිම් බලපානු ඇති බවයි පැවසෙන්නේ.

හැබැයි අමතක කරන්න එපා ඔබ නීත්‍යානුකූල නොවන විදියට (Torrents හෝ Cracks මඟින්) ලබාගත් වින්ඩෝස් සඳහා මේ වගේ වාසි ලැබෙන්නේ නැහැ. ඒ වගේම ඒක ඔබේ පරිගණකයේ හා ඔබේ වටිනා දත්ත වල ආරක්ෂාවටත් තර්ජණයක්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
2014 වසර මෙතෙක් වාර්තා වූ ඉහළම සාමාන්‍ය උෂ්ණත්වය වර්තාවූ වසර වූ බව NASA ආයතනය පසුගිය දා මාධ්‍ය වෙත හෙළිකලා. National Oceanic and Atmospheric Administration හා නාසා ආයතනය සතුවූ වසර 135 ක දත්ත විශ්ලේෂණයෙනුයි මේ තොරතුරු අනාවරණය කරගෙන ඇත්තේ.

ඒ අනුව පසුගිය වසරේ භූමි උෂ්ණත්වය හා සාගර උෂ්ණත්වය ඒකාබද්ධ මධ්‍යන්‍ය උෂ්ණත්වය ෆැරන්හයිට් අංශක 58.24 ක් ( සෙල්සියස් අංශක 14.58 ක් ) වන බවත් මේ අගය 20 වන සියවසේ වාර්තා වූ උෂ්ණත්වයට වඩා ෆැරන්හයිට් 1.03 ක් පමණ ඉහළ අගයක්. ඒ වගේම භූමි උෂ්ණත්වයේ සාමාන්‍ය අගය පහුගිය සියවසට වඩා ෆැරන්හයිට් 1.80 ක් ඉහළ අතර සාගර උෂ්ණත්වයේ සාමාන්‍ය අගය ෆැරන්හයිට් 1.03 ක් ඉහළ ගොස් ඇත. භූමි උෂ්ණත්වය පමණක් සැලකූ විට පසුගිය වසර ඉතිහාසයේ සිව් වැනි ඉහළම උෂ්ණත්වය වුවත් සාගර උෂ්ණත්වය ඉතිහාසයේ ඉහළම උෂ්ණත්වය වාර්ථා වූ වසර 2014 වසර බැවින් සමස්ථ අගය සැලකූ විට 2014 වසර උෂ්ණාධිකම වසර බවට පත්වේ.

ඒ වගේම උෂ්ණාධිකම වසර අතරින් මුල් 10ම වාර්ථා වන්නේ 1998 වසරට පසුව වීමත් විශේෂත්වයක්. මේ අනුව බලන කළ ගෝලීය උෂ්ණත්වය කෙමෙන් කෙමෙන් ඉහළ යන බව ඉතාමත් පැහැදිලියි.

හරිතාගාර වායුව සීග්‍රයෙන් වායුගෝලයට එකතු වීම අතිනුත්, කාබන් ඩයොක්සයිඩ් වායු සාන්ද්‍රණය ඉහළ යාම අතිනුත් පසුගිය වසර කිහිපය වාර්තා පිට වාර්තා තැබූ වසර වනවා. 2013 වසරේ මැයි මාසයේ දී කාබන් ඩයොක්සයිඩ් සාන්ද්‍රණය මිලියනයට කොටස් (parts per million) 400 අගය පසුකළ අතර එය වසර 800 000කින් වාර්තා වූ වැඩිම අගයයි. CO2 සාන්ද්‍රණය සාමාන්‍යයෙන් වසර පුරා ඉහළ පහළ ගියත්, 2014 වසරේ මාස කිහිපයක්ම මිලියනයට කොටස් 400 (ppm – parts per million) අගය ඉක්මවා තිබෙනවා. දැනට පවතින කාබන් ඩයොක්සයිඩ් සාන්ද්‍රණය ආසන්න කාබන් ඩයොක්සයිඩ් සාන්ද්‍රණයක් වාර්ථා වන සමයේ පරිසර උෂ්ණත්වය මීට වඩා ෆැරන්හයිට් 11ක් පමණ වැඩි අතර මුහුදු මට්ටමත් මීට වඩා අඩි ගණනක් ඉහළ බවයි වාර්තා වන්නේ.

1880 වසරේ සිට 2014 වසර දක්වා ගෝලීය උෂ්ණත්වය ඉහළ යාම දැක්වෙන NASA ආයතනය විසින් නිකුත් කළ වීඩියෝ ව.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව අංක එකේ startup ව්‍යාපාරය මොකක්ද කියලා දන්නවද? ඒ තමයි Xiaomi. චීන ජංගම දුරකථන සමාගමක් වන මේ සමාගමේ වටිනාකම ඇමරිකානු ඩොලර් බිලියන 43ක් පමණ වනවා.(රුපියල් කෝටි 565700) අති විශාල චීන ජංගම දුරකතන වෙළඳපල ආක්‍රමණය කරමින් කෙමෙන් වෙනත් ආසියානු රටවල් වලටත් ව්‍යාප්ත වෙමින් පවතින මේ ව්‍යාපාරය මේ වන විට පෙරළිකාර නිර්මාණ කිහිපයක්ම හඳුන්වා දී තිබෙනවා. Redmi 2 ජංගම දුරකථනයත්, ස්මාර්ට් වායු සමීකරණයක්, ස්මාර්ට් විදුලි බුබුළක් වගේම තවත් පෙරළිකාර නිර්මාණ කිහිපයක් නිසාම මේ සමාගම ඉතාමත් කෙටි කාලයකින් සීග්‍ර දියුණුවක් අත්කරගැනීමට සමත් වුනා.
කෙසේ නමුත් Xiaomi විසින් නිකුත් කළ ජංගම දුරකථන කිහිපයක්ම iPhone වැනි ප්‍රධාන ජංගම දුරකථන අනුකරණය කරමින් නිෂ්පාදනය කළ නිසා නොයෙකුත් නීතිමය ගැටළු වලට මුහුණ දීමට සිදු වුනා. කෙසේ වෙතත් එම සමාගමේ අලුත්ම ජංගම දුරකථන ද්විත්වය වන Mi Note හා Mi Note Pro සාර්ථකව එළිදැක්වීමට පසුගිය දා එම සමාගමට හැකි වුණා. තරමක් විශාල iPhone 6 Plus ජංගම දුරකථනයේ ප්‍රමාණයටම වගේ නිපදවා ඇති මේ නව ජංගම දුරකථනය ඉලක්ක කර ඇත්තේ චීනය තුල iPhone භාවිත කරන පාරිභෝගිකයින් කොට්ඨාශයයි. නමුත් මේ නව දුරකථන iPhone අනුකරණය කරමින් කළ නිෂ්පාදනයක් නොවේ.
අඟල් 5.7ක තිරයක් ඇති මේ Mi Note ජංගම දුරකථනයේ මනා පෙනුම නිසාම එය ක්ෂණිකව සිත් ඇදගන්නා සුළු ජංගම දුරකථනයක් ලෙස හඳුන්වන්න පුළුවනි. ඇපල් iPhone 6 Plus දුරකථනයට වඩා තරමක් සිහින් වීමත් බරින් අඩු වීමත් විශේෂයි. දුරකථනයේ බඳේ වැඩි කොටසක් Gorilla Glass 3 වලින් ආවරණය කර ඇති අතර මධ්‍යය විශේෂ ඇලුමිනියම් වර්ගයකින් නිමවා ඇත.

ඒ වගේම විශේෂයෙන්ම කිව යුතු දෙයක් වන්නේ මේ දුරකථන ද්විත්වය Android Lollipop මෙහෙයුම් පද්ධතිය මතයි ධාවනය වන්නේ. Xiaomi වැනි කුඩා ජංගම දුරකථන සමාගම් නිසාවෙන් මේ වන තෙක් ඇන්ඩ්‍රොයිඩ් ලෝකයේ ආධිපත්‍යය පතුරුවා සිටි Smasung සමාගමේ පසුගිය වසරේ ලාබය 40% කින් පමණ අඩු වී ඇත. සාපේක්ෂව අඩු මිලට හොඳ තත්වයේ ජංගම දුරකථන විසඳුම් ලොවට හඳුන්වා දීමට Xiaomi, OnePlus, Oppo වැනි සමාගම් වලට හැකි වීම පාරිභෝගකයින්ට සතුටු දායක පුවතක් වේවි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Google සමාගමේ Android මෙහෙයුම් පද්ධතියේ ප්‍රධාන දෝෂයක් හඳුනාගැනීමට Rafay Baloch හා Joe Vennix නම් පර්යේෂකයින් දෙපළක් සමත්ව සිටිනවා. Android 4.3 හා ඊට පහළ මෙහෙයුම් පද්ධති සංස්කරණයන් වල WebView නම් පහසුකම ආශ්‍රිතවයි මේ දෝෂය හඳුනාගෙන තිබෙන්නේ. WebView හරහා ඇන්ඩ්‍රොයිඩ් ඇප් වල සිටම වෙනත් වෙබ් අඩවි පිරික්සීමට හැකියාව ලැබෙන නමුත් මේ දෝෂය නිසා ඔබේ ඇන්ඩ්‍රොයිඩ් ජංගම දුරකථනය හැකර් ප්‍රහාරයකට නතුවීමේ අවධානමක් පවතින බවයි පැවසෙන්නේ.

ඇන්ඩ්‍රොයිඩ් නව මෙහෙයුම් පද්ධති සංස්කරණ වන 4.4 (Kit Kat) හා 5.0 (Lollipop) සඳහා මේ දෝෂයේ බලපෑමක් නොමැති වුවත් දැනට 60%කට ආසන්න පිරිසක් භාවිත කරන්නේ ඇන්ඩ්‍රොයිඩ් 4.3 හෝ ඊට ප්‍රථම සංස්කරණ නිසා මේ දෝෂයේ බලපෑම බිලියනයකට ආසන්න පිරිසකට බලපානු ඇත. කෙසේ නමුත් මේ දෝෂය පිළිබඳව අදහස් දක්වමින් Google පවසා සිටින්නේ තම සමාගමට මේ දෝෂය නිරාකරණය කිරීම අපහසු බවත් ඒ සඳහා ජංගම දුරකථන නිෂ්පාදන සමාගම් කඩිනම් ක්‍රියාමාර්ගයක් ගතු යුතු බවත් ය. මන්ද යත් 4.3 හෝ ඊ්ට පෙර සංස්කරණ සඳහා Patches ලබාදීමට Google සමාගමට නොහැකි නිසායි.
පැරණි ඇන්ඩ්‍රොයිඩ් මෙහෙයුම් පද්ධති සංස්කරණය වල WebView අංගය මෙහෙයුම් පද්ධතිය සමඟ ඒකාබද්ධව කටයුතු කරන නමුත් නව ඇන්ඩ්‍රොයිඩ් මෙහෙයුම් පද්ධති සංස්කරණ වල එය Play Store App සමඟ සම්බන්ධ කර ඇති නිසා පහසුවෙන් Google සමාගමට updates ලබාදිය හැකියි.

ඉතින් මේ අවධානමෙන් මිදීමට නම් ඔබට හැකි ඉක්මනින් 4.4 හෝ 5.0 සංස්කරණ වලට update කර ගැනීමට සිදුවන බවයි Google සමාගම පවසන්නේ. කෙසේ නමුත් Samsung සමාගම හා LG සමාගම වැනි ප්‍රධාන සමාගම් මේ දෝෂය සඳහා පිළියම් හැකි ඉක්මනින් ඉදිරිපත් කිරීමට නියමිත බවත් පැවසෙනවා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සෑම වසරකම, ජාත්‍යන්තර CES උළෙල (Consumer Electronics Show) සමග නවීන තාක්ෂණික උපාංග වල දැවැන්ත රැල්ලක් දකින්නට පුළුවන්. මේ දැවැන්ත උළෙලේ දී එළඹෙන වසර තුලදී පාරිභෝගිකයින් භාවිත කරන තාක්ෂණික උපකරණ අතරට අලුතින් බොහෝමයක් උපකරණ එළිදැක්වෙනවා. CES 2015 එසේමයි.

මෙහීදි වැඩි අවධානයක් දිනාගන්නට හැකිවුනේ UHD TV යන්ත්‍ර සහ රියැදුරෙකු රහිතව ධාවනය වන  මෝටර් රථ වලටයි. මීට අමතරව තනි පුද්ගල ප්‍රවාහන යන්ත්‍ර ගැනත්, Smart නිවෙස් උපකරණත් බොහෝ සෙයින් දකින්නට ලැබුනා. මීට පෙර CES වලදී පරිගණක තිර වලට අදාලව අලුතින් නිෂ්පාදන හඳුන්වාදීම තරමක් අඩු වුනත් මේ වසරේ වක්‍ර තිර හා 4K තිර සහිත පරිගණක මොනිටර බහුලව එළිදැක්වුනා.

එසේම තුනී ටැබ්ලට් පරිගණකත්, අධි වේගයෙන් බැටරි ආරෝපණය කළ හැකි චාජර වගේම ජංගම දුරකථන කිහිපයකුත් මෙහිදී එළි දැක්වුනා. කෙසේ නමුත් මෙවර ජංගම දුරකථන සඳහා වැඩි අවධානයක් CES හීදි යොමුවෙලා නැහැ. ඒ ඒ ජංගම දුරකථන නිෂ්පාදන සමාගම් සිය ජංගම දුරකථන එළිදැක්වීම සඳහා වෙන වෙනම උත්සව සංවිධානය කිරීම එයට හේතුවන්නට පුළුවන්.

මෙවර 140000කට අධික පිරිසක් සහභාගී වූ CES හීදී නව තාක්ෂණික නිර්මාණ 20000කට අධික ප්‍රමාණයක් එළිදැක්වුනා. මේ දැක්වෙන්නේ CES හීදී එළිදැක්වුනු තාක්ෂණික මෙවලම් අතරින් හොඳම තාක්ෂණික නිර්මාණ ලෙස Mashable වෙබ් අඩවිය තෝරා පළකල නිෂ්පාදනයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
අවුරුදු 5ක් වගේ පුංචි වයසක ළමයෙක් වෘත්තීය මට්ටමේ සහතිකයක් ලබාගන්නවා කියන එක තරමක පුදුම හිතෙන කථාවක්. මේ කථාව අපිට අහෙන්නේ පකිස්ථානයෙන්. ලෝක ප්‍රකට Microsoft සමාගම විසින් පවත්වනු ලබන Microsoft Computer Specialist විභාගයෙන් සමත්වී මයික්‍රසොෆ්ට් විභාගයකින් ජය ලබා වෘත්තීමය සුදුසුකම් ලබාගත් ලාබාලතමයා වීමට පකිස්ථාන ජාතික Ayan Qureshi සමත්ව තිබෙනවා. විභාගය සමත් වන විට ඔහුගේ වයස අවුරුදු 5කුත් මාස 11ක්.  මේ විභාගයට Ayan සමඟ වැඩිමහල් අයත් මුහුණදුන් අතර Ayan විභාගයට පිළිතුරු සපයා අවසන් කළේ වෙලාව ඉතුරුව තිබියදීයි.
Ayan ගේ පියා විසින් ඔහුට පරිගණකයක් ලබා දී තිබුනේ ඔහු අවුරුදු 3ක තරම් කුඩා අවධියේදී යි. මේ වන විට Ayan ට තමන්ගේම කියලා පරිගණක පර්යේෂණාගාරයක් තිබෙනවා. ඔහුගේ පියා පවසන්නේ තම පුතුට බුද්ධිය වැඩිවීම සදහා කුඩා කල සිටම පරිගණක ක්‍රම ලේඛන භාෂා ඉගෙන ගැනීම සදහා තමන් මාර්ගෝපදේශකත්වය ලබාදුන් බවයි. තම දරුවාගේ මතක ශක්තිය අනෙක් දරුවන්ට සාපේක්ෂව වැඩි බවත් එම නිසා ඉක්මනින්ම ඉගෙන ගත් බවත් පවසනවා.

Ayan Qureshi විසින් තමන් සකස් කරගත් පරිගණක විද්‍යාගාරයේ දිනකට පැය 2ක් පරිගණක මෙහෙයුම් පද්ධති පිළිබද හදාරනවා. ඔහුගේ අනාගත බලාපොරොත්තුව වන්නේ එක්සත් රාජධානිය පදනම් කරගත් පරිගණක තාක්ෂණ මධ්‍යස්ථානයක් පිහිටුවීමයි.

සාමාන්‍යයන් මේ විභාගයට මුහුණ දෙන්නේ තොරතුරු තාක්ෂණ ක්ෂේත්‍රයේ තාක්ෂණ ශිල්පීන් විසින්. ඒ අනුව මේ විභාගයට Ayan තවමත් ළදරුවෙක්. කෙසේ වුනත් Microsoft සමාගමට නම් වයස ප්‍රශ්ණයක් නෑ කියලයි සමාගමේ නියෝජිතයින් කියන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හිම කියන්නේ උෂ්ණාධික නගරයක් වන ඩුබායි වල සාමාන්‍යෙයන් දකින්න පුළුවන් දෙයක් නෙවෙයි. සෙල්සියස් අංශක 40 ක සාමාන්‍ය උෂ්ණත්වයක් ඇති ඩුබායි හි අවම උෂ්ණත්වය සාමාන්‍යෙයන් සෙල්සියස් අංශක 13.8 ක පමණ අගයකයි පවතින්නේ. ඒත් දැන් දක්ෂ ගෘහ නිර්මාණශිල්පීන් කිහිපදෙනෙක් ඩුබායි නගරයේ එළිමහනේ “හිම“ නිර්මාණය කරන්නට සමත් වෙලා.

The Heart of Europe (THOE) නම් වන ඩුබායි හි ප්‍රථම කෘතීම දූපත් සමූහයේ නිර්මාණකරුවන් විසිනුයි මේ අපූරු කර්තවයට අතගහලා තියෙන්නේ. මේ වසරේ මුලදී බාහිර පරිසරයට නිරාවරණය කර තැබිය හැකි හිම නිර්මාණයට මේ කණ්ඩායම වැඩ ආරම්භ කලා. මේ වන විට නත්තල පාදක කරගනිමින් හිම බබෙක් සාදා ප්‍රදර්ශණය කිරීමට මේ කණ්ඩායමට හැකි වෙලා.

මෙලෙස නිර්මාණය කරන හිම භූගත නල මාර්ග මඟින් සිසිල් වන අතර හිම දියවීම සිදුවී මතුපිට රැස්වන ජලය යම ක්‍රියාවලියක් මඟින් නැවත හිම බවට පත් වනවා. ඒ වගේම සෙල්සියස් අංශක 27 වැනි උෂ්ණත්වයකදී පවා දියනොවී පැවතීමට මේ හිම වලට හැකියාව තිබෙනවා.

මේ හිම නිර්මාණය කිරීම අනාගතයේදී නගර අංලකරණයටත් පාරිසරික උෂ්ණත්වය අඩුකිරීමටත් යොදාගන්නා බව THOE හි විධායක නිළධාරී Josef Kleindienst පැවසූවා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
WhatsApp කියන්නේ ලොව අංක එකේ chat app එකක්. විවිධ ජංගම දුරකථන මෙහෙයුම් පද්ධති රාශියක් සඳහා සහාය දැක්වූ WhatsApp මේ වන තෙක් ඔබේ පරිගණකය හරහා භාවිත කරන්නට හැකියාවක් තිබුනේ නැහැ. නමුත් අදින් පසුව ඔබට පහසුවෙන් වෙබ් බ්‍රවුසරය හරහා WhatsApp වෙත පිවිසිය හැක. ඒ සඳහා මෙම වෙබ් අඩවියට https://web.whatsapp.com ඔබේ Google Chrome වෙබ් බ්‍රව්සරයෙන් පිවිසෙන්න. එහිදී දකින්නට ලැබෙන QR code එක ඔබේ ජංගම දුරකථනයේ WhatsApp හරහා scan කර පහසුවෙන් WhatsApp පරිගණකයෙන් භාවිත කළ හැක. කෙසේ නමුත් iOS හි ඇති සමහර සීමා නිසා මේ ක්‍රමය ඇපල් පරිගණක සඳහා වලංගු නොවන බවයි WhatsApp වෙබ් අඩවියේ සඳහන් වන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සාමාන්‍යයෙන් බහුතරයක් ජංගම දුරකතන පාවිච්චි කරන්නන්ට ජංගම දුරකථනයේ වර්ගය හෝ වර්ශන් එක වැදගත් නැහැ. විශේෂයෙන්ම ඇපල් දුරකථන භාවිත කරන අයට. ඒත් ජංගම දුරකථන නිෂ්පාදන සමාගම් වසරකට ජංගම දුරකථන මාදිලි රාශියක් එළිදක්වනවා. පහුගිය වසරේදී (2014) විශාල තිර සහිත, ජල ප්‍රතිරෝධී, ප්‍රබල කැමරා වගේම වක්‍ර තිර සහිත ස්මාර්ට් ෆෝන් පවා එළිදක්වනු ලැබුවා. සාමාන්‍ය භාවිතයට දුරකථන නිකුත් වුනා වගේම විවිධ අංග අතින් විශේෂිත ජංගම දුරකථන ගණනාවක් 2014 දී වෙළඳපලට නිකුත් වුනා. පහතින් දැක්වෙන්නේ 2014 වසරේදී නිකුත් වුණු දුරකථන අතරින් හොඳම ස්මාර්ට් ෆෝන් කිහිපයයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සෝනි සමාගම කියන්නේ ජංගම දුරකථන ක්ෂේත්‍රය තුල හොඳ නමක් දිනා සිටින සමාගමක්. ජලය මඟින් සිදුවන හානි වලට ඔරොත්තු දෙන ජංගම දුරකථන හරහා වැඩි අවධානයක් දිනාගන්නට සමත්වුන් Sony සමාගම පසුගිය දා අපූරු වෙළඳ ප්‍රචාරණ ක්‍රමයක් අනුගමනය කලා. ඒ ඩුබායි මුහුදේ මීටර් 4ක් යටින් Sony Xperia Aquatech නමින් වෙළඳසැලක් විවෘත කරමිනි.

ඒ අනුව මින් පසුව මේ නව වෙළඳ සැලේදී ජලයට ඔරොත්තු දෙන සෝනි ජංගම දුරකථන අලෙවි කිරීමට සෝනි සමාගම කටයුතු යොදා තිබෙනවා. හැබැයි මේ අලෙවි සැලට ඇතුල්වීම අවසර ඇත්තේ බොහෝම සීමිත පිරිසකට පමණයි. ඒ අතර ප්‍රභූ අය මෙන්ම ජනප්‍රය අය ඇතුලත්. නමුත් මාධ්‍යවේදීන්ටත් මේ අපූරු වෙළඳසැල විවෘත කිරීමට නියමිතයි.

ඒ කොහොම වුනත් එහි යාමට නම් දිය යට කිමිදීම සඳහා කිමිදුම් ඇඳුම් හැඳ වෙනම තටාකයක පුහුණු වීම වලින් පසුවයි මේ අපූරු වෙළඳසැලට ඇතුල්වීමට ඉඩ ලැබෙන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Google Play හි ඇති මිලියනයකට අධික ඇන්ඩ්‍රොයිඩ් ඇප්ස් අතරින් හොඳම ඒවා හොයාගන්න එක ලේසි පහසු කාර්යයක් නම් නෙවෙයි. ඉතින් ඒ නිසා ගූගල් විසින්ම 2014 වසරේ හොඳම ඇප්ස් ටික නම් කරලා දීලා තියෙනවා. ඔබේ එදිනෙදා කටයුතු පහසු කරගන්න, චිත්‍රපට බලන්න, අලුත් දේ ඉගෙන ගන්න, ව්‍යායාම කටයුතු පහසුකරන්න, පුවත් දැනගන්න වගේ කාරණා වලදී වැඩි දෙනෙකුට උදව් වෙන ගූගල් විසින්ම නිර්දේශ කරපු ඇප්ස් ලැයිස්තුවයි පහතින් දැක්වෙන්නේ.

මේ ලැයිස්තුවට එන්න ඕන කියලා ඔයාලා හිතන ඇප්ස් තියෙනව් පහතින් තියෙන comment තීරුවේ ඒ ගැන සඳහන් කරන්නත් අමතක කරන්න එපා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පසුගිය වසරේ තුන්වන කාර්තුවේදී ලංකාවට ආනයනය කළ ජංගම දුරකථතන ප්‍රමාණය මිලියනයේ සීමාව ඉක්මවා ඇත. ඒ වගේම ස්මාර්ට් ජංගම දුරකථන ආනයන ප්‍රතිශතය 20%ක් දක්වා ඉහළ ගොස් ඇත. මෙලෙස ආනයනය කල ජංගම දුරකථන අතර 3G තාක්ෂණය සහිත ජංගම දුරකථන මිලියන 0.17 ක් පමණ ඇති බව CyberMedia සමීක්ෂණ වලින් හෙලිව ඇත. සියයට 22ක ප්‍රතිශතයක වැඩි බහුතරයක් හිමිකරගනිමින් තවමත් ජංගම දුරකථන නාම අතර ඉහළින්ම සිටින්නේ Nokia නාමයයි. එමෙන්ම පිලිවෙලින් Micormax සහ E-Tel සියයට 19 සහ සියයට 12 ක ප්‍රමාණයක් 2014 අවසන් කාර්තුවේ ආනයනය කර ඇත.

මේ සමීක්ෂණ වාර්තා අනුව ලාංකාව තුල ජංගම දුරකථන වෙළදපොල කාර්තුවෙන් කාර්තුවට 11%ක සීග්‍ර වර්ධනයක් පෙන්නුම කරන බවද, වාර්ෂිකව 43%ක වර්ධණයක් පෙන්නුම් කරයි. එම කාලපරිච්ඡේදය තුලදී ස්මාර්ට් ෆෝන් මිලියන 0.2 (ලක්ෂ 2) පමණ ආනයන කර ඇති බවත්, 20.6% ක ප්‍රතිශතයක් වාර්තා කරමින් Samsung වෙළද නාමය ඉහළින්ම සිටින බවත් එම සමීක්ෂණ වාර්තා වලින් වැඩිදුරටත් හෙළිවේ. ලංකාවේ ජංගම දුරකථන වෙළඳපල තුල දීර්ඝ කාලයක් සිටි E-Tel නාමය 17.7% ප්‍රතිශතයක් වාර්තා කරමින් දෙවන තැන සිටී.

එ මෙන්ම ස්මාර්ට් නොවන සාමාන්‍ය ජංගම දුරකථන වෙළඳපලේ ඉහළින්ම සිටින Nokia වෙළඳ නාමය 25.7%ක වෙළඳපල ප්‍රතිශතයක් හිමිකරගෙන ඇති අතර Micormax 20.1% ක වෙළඳපල ප්‍රතිශකයක් හිමිකරගෙන ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඔබ දන්නවාද, තමන්ගේ ජීවිතය පවා අවධානමකට ලක්කරගනිමින් ලෝකයට නව නිර්මාණ බිහිකරන්නට පෙළඹුනු නව නිපැයුම්කරුවන් මේ ලෝකයේ සිටිනවා. අයිෆල් කුළුණෙන් බිමට පනින්නට, අන්තරායකාරී විකිරණ වලට නිරාවරණය වෙන්නට වගේ දේවල් වලට මේ අය බය වුනේ නැහැ. මේ පහතින් දැක්වෙන්නේ ඒ වගේ තමන්ගේම නිර්මාණ නිසා ජීවිතය පවා අහිමිකරගත් නව නිපැයුම්කරුවන් කිහිප දෙනෙක් ගැනයි.

1. Henry Smolinski
ඔහු ඉංජිනේරුවරයෙක්. ඒ වගේම ඔහු පියාඹන කාරයක නිර්මාණකරුවෙක්. Ford Pinto මෝටර් රථයකට Cessna Skymaster ගුවන් යානයක බඳ කොටස සම්බන්ධ කර නිර්මාණය කල AVE Mizar යානයේ නිර්මාතෘ ඔහුයි. නමුත් අවාසනාවකට ඔහු ගමන් ගත් AVE Mizar යානය අනතුරට ලක්වීමෙන් හෙන්රි සහ ඔහුගේ සහායකයා 1973 දී මියගියා.
2. Franz Reichelt
ඕස්ට්‍රේලියාවේ උපත ලද ප්‍රංශ නිමැවුම්කරුවෙකු වන ෆ්‍රාන්ස් සිය විවේක කාලය ගත කලේ පියාඹන පැරිෂුටයක් නිර්මාණය කිරීමටයි. ඇඳුමක් ලෙස ඇඳගෙන ඉහළ තැනක සිට පියාඹාගෙන එන්නට මේ අපූරු පැරිෂුටයට හැකියාව තියෙනවා. නමුත් අවාසනාවකට එම පැරිෂුටය අත්හදා බැලීම සඳහා අයිෆල් කුළුනේ සිට බිමට පනින අවස්ථාවේදී පැරිෂුටය ක්‍රියාත්මක නොවීම නිසා ඔහු එතැනම මියගියා. 1912 වසරේ පෙබරවාරි මාසයේදී සිදුවූ මේ අනතුරේ වීඩියෝ පටයයි පහතින් දැක්වෙන්නේ.
3. Horace Lawson Hunley
ඇමරිකානු සිවිල් යුද්ධ සමයේදී ඔහු නාවුක ඉංජිනේරුවරයෙක්. ඔහු තමයි අතින් ක්‍රියාත්මක වන ප්‍රථම සබ්මැරීනයේ නිර්මාතෘ ඔහුයි. නමුත් 1863 සිය සබ්මැරීනය අනතුරට පත්වීමෙන් ඔහු ඇතුළු 7 දෙනෙක් වූ කාර්යමණ්ඩලය ජීවිතක්ෂයට පත්වුණා.
4. Marie Curie
මාරි කියුරි විකිරණ ශිල්පය පිළිබඳව පර්යේෂණ කල රසායන විද්‍යාඥවරියක්. පොලෝනියම් හා රේඩියම් යන මූලද්‍රව්‍ය සොයාගැනීම පිලිබඳවත් විකිරණශීලතාව පිළිබඳ මූලද්‍රව්‍ය හඳුන්වාදීම පිළිබඳවත් ඇයට ගෞරවය හිමිවනවා. කෙසේ වෙතත් 1934 දී විකිරණ ශරීරගත වීම නිසා ඇතිවන Aplastic Anemia නම් රෝගී තත්වය නිසා ඇය ජීවිතක්ෂයට පත්වුනා.
5. Valerian Ivanovich Abakovsky
අධිවේගී රේල් කාරය (Aerowagon) නිර්මාණය කල මොහු රුසියානු ජාතික නිපැයුම්කරුවෙක්. ගුවන් යානා එංජිමක් හා තටු සහිත මේ යානය සෝවියට් නිළධාරීන් රැගෙන යාම සඳහා භාවිත කල වේගවත් මෝටර් රථයක්. කෙසේ වෙතත් එම මෝටර් රථය පුපුරා යාමෙන් ඇබකොව්ස්කි ඇතුළු 5 දෙනෙක් ජීවිතක්ෂයට පත්වුණා.

මේ වගේ තවත් ඔබ දන්නා නවනිපැයුම්කරුවන් ඉන්නවා නම් ඒ ගැන comment section එකේ පළ කරන්න. ඒ වගේම තාක්ෂණික ලෝකයේ අලුත් අපූරු සිදුවීම් එසැනින් දැනගන්න අපේ ෆේස්බුක් පිටුව like කරන්නත් අමතක කරන්න එපා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ්‍රී ලංකා තොරතුරු තාක්ෂණ කර්මාන්ත මණ්ඩලය (FITIS) විසින් සංවිධානය කරනු ලබන INFOTEL ජාතික තොරතුරු තාක්ෂණ ප්‍රදර්ශණයේ මෙවර තේමාව වී ඇත්තේ “පැහැබර අනාගතයක්- A Smarter Tomorrow” යන්නයි. 1992 වසරේ සිට අඛණ්ඩව පැවැති මෙම ප්‍රදර්ශණය ලංකාවේ විශාලතම තාක්ෂණික ප්‍රදර්ශණය වන අතර දකුණු ආසියාවේ ප්‍රමුඛතම තාක්ෂණික ප්‍රදර්ශනයකි. INFOTEL 2014 ප්‍රදර්ශණය මෙවර පැවැත්වෙන්නේ ඔක්තෝම්බර් 24 සිට 26 දක්වා BMICH හීදීයි.

මෙවර ප්‍රදර්ශණ කුටි 200කට අධික ප්‍රමාණයක් ස්ථාපිත කර ඇති බවත්, ඊට අමතරව පරිගණක ක්‍රීඩා, රාජ්‍ය හා පුද්ගලික අංශයේ තොරතුරු තාක්ෂණය භාවිත වන අන්දම හා තොරතුරු තාක්ෂණ ඉතිහාසය කියැවෙන තොරතුරු තාක්ෂණ කෞතුකාගාරයක්ද සූදානම් කර ඇති බව INFOTEL 2014 ප්‍රදර්ශණ සංවිධායක කමිටුවේ සභාපති ඩෙරික් ෆර්නැන්ඩස් මහතා පවසා සිටියා.

ඒ වගේම මේ ප්‍රදර්ශණයේ ජාතික හවුල්කරු ලෙස ශ්‍රි ලංකා තොරතුරු තාක්ෂණ නියෝජිත ආයතනය (ICTA) සම්බන්ධ වන බවත්, ලාංකික පුරවැසියන් හට තාක්ෂණ ක්ෂේත්‍රෙය් නව ප්‍රවණතා හඳුන්වාදීමේ අවස්ථාවක් නිසා තම ආයතනය INFOTEL 2014 ප්‍රදර්ශණයට සහයෝගය ලබාදෙන බවත් ICTA ආයතනයේ මාධ්‍ය අංශයේ අධ්‍යක්ෂ අතුල පුෂ්පකුමාර මහතා අප වෙත අදහස් දක්වමින් පවසා සිටියා.

මෙවර ප්‍රදර්ශනයේදී දෙරණ මාධ්‍ය ජාලය හා TechGuru.lk වෙබ් අඩවිය විසින් විවිධ අධ්‍යාපනික හා විනෝදාත්මක අංග කිහිපයක්ම සංවිධානය කර ඇති නිසා අපගේ ප්‍රදර්ශණකුටියට පිවිසීමටත් අමතක කරන්න එපා ! 
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පාවිච්චි කරපු ජංගම දුරකථනයක් මිලදී ගැනීම ඔබේ මුදල් ඉතුරු කරන විසඳුමක් වෙන්න පුළුවන්. ඒත් ඒ එක්කම පුංචි අවධානම් කිහිපයකටත් ඔබට මුහුණදෙන්න සිදුවේවි. ඉතින් මම අද කියන්න යන්නේ මොනවද පාවිච්චි කරපු ජංගම දුරකථනයක් මිලදී ගන්න කලින් හිතන්න ඕන දේවල් කියලයි. ඒ වගේම ඔයාගේ පරණ ජංගම දුරකථනය විකුණන්න කලින් හිතන්න ඕන දේවල් ගැනත් අපි අද කතා කරමු.

ජංගම දුරකථන නිෂ්පාදන සමාගම් සෑම වසරකම අලුතින් මාදිලි වෙළඳපලට නිකුත් කරනවා. ඉතින් මේ නිසා නිතැතින්ම බොහෝ දෙනෙක් අලුත්ම මාදිලිය මිලදීගන්නට නිතැතින්ම පෙළඹෙනවා. ඒත් අලුත්ම මාදිලිය මිලදීගන්නට අවශ්‍ය නොවන ඊට ටිකක් පරණ ජංගම දුරකථනයකින් සෑහීමට පත්වන අය බොහෝ පිරිසක් අපේ වගේ රටවල් වල ඉන්නවා.

පාවිච්චි කරපු ජංගම දුරකථනයක් මිලදී ගන්නවා නම් ඔබ warranty එක ගැන හිතන්නේ බොහෝමත්ම සුළුවෙන්. ඒත් මාසෙක හරි වගකීමක් තියෙනවා නම් ඒක වටිනවා. මොකද ඒකෙන් ජංගම දුරකථනය පාවිච්චි කරපු කාලය ගැන හොඳ අදහසක් ඔබට ගන්නට පුළුවන්. ඒ වගේම ජංගම දුරකථනය හොඳ තත්වයේ තියෙනවා කියලත් හොඳ විශ්වාසයක් තබාගන්න පුළුවන්. හැබැයි මේ හැමදේටම කලින් ඔබ මිලදීගන්නා මුදලයි වැදගත් වන්නේ.

නියම මිල ගැන දැනගන්න.
පාවිච්චි කල ජංගම දුරකථනයක් මිලදීගන්න ප්‍රධානම හේතුව වෙන්නේ සාක්කුවට ගැලපෙන මිලයි. ඉතින් හිතුමතේට මිලදීගන්නේ නැතුව ටිකක් මිල ගැන හොයලා බලන එක හොඳයි නේද? මොකද පාවිච්චි කරපු ජංගම දුරකථන වලට නිෂ්චිත මිලක් නැහැ. ඒ වගේම දුරකථනයේ තත්වය කාලය අනුවත් මිල වෙනස් වනවා. හැබැයි සාමාන්‍යෙයන් අලෙවි වන මිල ගැන දල අදහසක් ගන්නට ikman.lk, ebay.com, wow.lk වගේ වෙබ් අඩවියක පිහිට පතන්නට පුළුවන්. එහිදී ඔබට අවශ්‍ය දුරකථනය සාමාන්‍යෙයන් අලෙවි වන මුදල, කොයිතරම් ප්‍රමාණයක් විකිණීමට තිබෙනවාද කියලා දැනගන්න පුළුවන්. මං එහෙම කිව්වේ වැඩිය විකුණන්න නැති ජංගම දුරකථනයක් මිලදී ගන්න එක ටිකක් විතර අවධානම් විය හැකි නිසයි. ඒ විතරක් නෙවෙයි ඔබ සොයන ජංගම දුරකථනය බොහෝ දෙනෙක් මිලදීගෙන ටික කලකින්ම විකුණන්නට පෙළඹෙනවා නම් එය තරමක් අවධානම් සහිත තේරීමක් කියලා හිතන්න පුළුවන්.

1. ඒ වගේම අමතක කරන්න එපා ඒ දුරකථනය Unlock එකක්ද කියලා හොයලා බලන්න. Ebay වගේ වෙබ් අඩවි වල නම් ඔබට වෙනම Unlocked ජංගම දුරකථන හොයාගන්න පුළුවන්. ඒත් Ikman හරි වෙනත් ලංකාවේ වෙබ් අඩවියක නම් බොහෝ විට ඔබට ඒ පිළිබඳව විමසා දැනගන්න වේවි. Ebay එකේ හොයනවා නම් Buy It Now මිල සහ Bid කරලා ගන්න කැමති මිල පටලගන්න එපා.

2. සෑම විටම ඔබට වියදම් කරන්න පුළුවන් ප්‍රමාණය ඇතුලත තියෙන ජංගම දුරකථන සොයන්න. එහෙම නැතුව අඩුත් නැති වැඩිත් නැති මිල ගැන බලන්න එපා. මොකද සියගණනක් ජංගම දුරකථන අතරින් අන්තිමට ඔබට මිලදීගන්නට වන්නේ ඔබේ අතේ තියෙන මුදලට ගැලපෙන ජංගම දුරකථනයක් නේ. එහෙම තෝරගත්ත ජංගම දුරකථන අතරින් හොඳම තත්වයේ ජංගම දුරකථනය සොයාගන්න එක තමයි වැදගත්ම දේ. ඒ සඳහා ජංගම දුරකථනය ගැන සඳහන් කරල තියෙන විස්තරය හොඳින් කියවන්න. ඒ වගේ විස්තරයක් නැති ජංගම දුරකථන අමතක කරලා දාන එක නුවණට හුරුයි. තවත් අමතර යමක් දැනගන්න තිබෙනවානම් එහි සඳහන් දුරකථන අංකයට ඇමතුමක් දෙන්න. ඇමතුමක් දෙන එකෙන් ඔබට වෙබ් අඩවියේ සඳහන් කරලා තියෙන දේවල් වල ඇත්ත නැත්තත් දැනගන්න පුළුවන්නේ.

3. ඔබ මිලදීගන්න සූදානම් වල ජංගම දුරකථනයට සමාන specs තියෙන අලුත් ජංගම දුරකථන වල මිල ගැනත් හොයලා බලන එක වැදගත්.

4. ජංගම දුරකථනය සමඟ ලබාදෙන අනෙකුත් අමතර උපාංග ගැනත් තොරතුරු විමසන්නත. එහෙමත් නැතිනම් අලුතින් උපාංගම මිලදී ගන්නට වැයකලයුතු මිල ගැනත් සොයාබලන්න. මොකද සාමාන්‍යයෙන් අමතර උපාංග වල මිල වෙනම මිලදීගන්න විට තරමක් වැඩියි.

මීලදීගැනීමට සුදුසුම තැන
කොහෙන්ද මිලදීගන්නේ කියන එකත් අවධානය යොමුකල යුතුම දෙයක්. විවිධාකාර විධි වල විවිධ වාසි අවාසි තියෙනවා. හොඳම විදිය නම් විකුණන කෙනා මුණගැහිලා ජංගම දුරකථනය පරීක්ෂා කරලා මිලදීගන්න එක. ඒත් අන්තර්ජලය හරහා මිලදීගන්න එකෙත් වාසි තිබෙනවා.

Facebook වැනි සමාජ ජාල වෙබ් අඩවි හරහා.

Facebook වගේ සමාජ ජාල වෙබ් අඩවි වල ජංගම දුරකථන පිළිබඳ කතා බහට ලක්වෙන Groups ඔබ අනන්තවත් දැකලා ඇති. ඉතින් මේ වගේ group එකක් හරහා ඔබේ අවශ්‍යතාවය ඉටු කරගන්න ඔබට අවස්ථාව තියෙනවා. බොහෝ වෙලාවට නියම පුද්ගලයාගෙන්ම ඔබට මිලදීගන්නට පුළුවන් වීමත්, පහසුවෙන් කතාබහ කරලා තොරතුරු දැනගන්නට හැකියාව තිබීමත් නිසා මේ ක්‍රමය සාර්ථක ක්‍රමයක්. ඒත් සමහර අය පුද්ගලික තොරතුරු අනාවරණය වන නිසා සමාජ ජාල වෙබ් අඩවි හරහා ගණුදෙනු කරන්නට අකමැතියි.

Ikman.lk, Wow.lk හා HitAd.lk වැනිClassified වෙබ් අඩවි හරහා

මේ වගේ වෙබ් අඩවි වල විශේෂත්වය වෙන්නේ ඔබට විශාල ප්‍රමාණයක් භාණ්ඩ අතුරින් හොඳම දේ තෝරාගන්නට හැකියාව තිබීමයි. ඒ වගේම ඔබට ආසන්න ප්‍රදේශයකින් තෝරාගන්නට හැකි වීමත් විශේෂයි. හැබැයි කලින් කිව්වා වගේ පැහැදිලි ඡායාරූපයක් පළකර ඇති, ජංගම දුරකථනය පිළිබඳ තොරතුරු වැඩි ප්‍රමාණයක් ඇති දැන්වීම් වලින් පමණක් ජංගම දුරකථන තෝරාගැනීම වැදගත්. කොහොමහරි අන්තමට අතට අරන් බලලාම ජංගම දුරකථනය ගැන අවසන් තීරණයට එළඹෙනවා නම් හොඳයි. ඒ වගේම කොයිම වෙලාවකවත් නොදන්න අයගේ බැංකු ගිණුම් වලට එහෙම සල්ලි දාන්න යන්න එපා. ඒ විතරක් නෙවෙයි ජංගම දුරකථන බලන්න එක එක තැන් වලට යනවා නම් පරිස්සම් වෙන්න. ඒ නිසයි හොඳ විස්තරයක් තියෙන දුරකථන විතරක් බලන්න කියලා කිව්වේ. මොකද අන්තිමට නංගි පෙන්නල අක්කා දෙන තැනකට ගිහින් නිකං කාලේ නාස්ති කරගන්නේ මොකටද නේද? :)

Ebay වැනි Online මිලදීගැනීමේ පහසුකම් ඇති වෙබ් අඩවි හරහා

Ebay හරහා බොහෝම අඩු ගාණට ජංගම දුරකථන මිලදීගන්න පුළුවන්. හැබැයි ඉතින් අතට අරන් බලලා නෙවෙයිනේ සල්ලි ගෙවන්න වෙන්නේ. ඒ නිසා ටිකක් වැඩිපුර හොයලා බලන්න. හොඳ පැහැදිලි Top Sellers ලාගෙන් විතරක්ම ගන්නවන් හොඳයි. ඒ වගේම Return Policy එකක් තියෙන ජංගම දුරකථනයක් විතරක් මිලදී ගන්න. මොකද මොනම හේතුවකින් හරි ඔබට අවශ්‍ය දේ නෙවෙයිනම් ලැබිලා තියෙන්නේ ඒ ජංගම දුරකථනය නැවත හරහා යවන්නට අවස්ථාවක් තිබීම වැදගත්. Bid කරලා මිලදීගන්නවාට වඩා සඳහන් කරලා තියෙන මිලට මිලදීගන්න එකටයි පුද්ගලිකව මමනම් කැමති. Bid කරලා මිලදීගන්න හොඳයි ඒතරම් හොයාගන්න නැති ජංගම දුරකථන නම්. ඒත් ඕන ගානට ඕන තරම් තියෙන ජංගම දුරකථන වෙනුවෙන් මොකටද bid කරන්නේ.

අවසන් මිල තීරණය කිරීම
අමතක කරන්න එපා සාමාන්‍යෙයන් කෙනෙක් මිලක් තීරණය කරන්නේ ටිකක් වැඩිපුර තියලා. ඒ අවශ්‍ය වුනොත් ටිකක් අඩුකරන්න හිතලා. ඉතින් කියනගානටම ගන්නේ නැතුව ටිකක් අඩු මිලකට ඉල්ලන එක වරදක් නැහැ. ඒ වගේම පින්තූර වලින් පෙනෙන විදියට නැත්නම් ඔබට මිල ගැන ඉල්ලීමක් කරන්න පුළුවන්. සාමාන්‍යන් ජංගම දුරකථනයේ පසුපස ආවාරණයේ හෝ දෙපස ආවරණයේ සීරීම් වලට වැඩි ගණනක් අඩු කරන්න ඉල්ලන එක අසාධාරණයි. හැබැයි තිරයේ සීරීම් තියෙනවානම් ලොකු ගණනක් අඩු කරන්නට ඉල්ලන්න ඔබට පුළුවන්.

පාවිච්චි කල දුරකථනයක් පරීක්ෂා කිරීම.
ඔබ ජංගම දුරකථනය පරික්ෂා කරන්න යන අවස්ථාවේ දේවල් කිහිපයක් යා යුතුයි.

ඔබේම චාජර කේබලයක් ( නැත්නම් කෙනෙක්ගෙන් ඉල්ලාගෙන යන්න )
ජංගම දුරකථන වර්ගයට ගැලපෙන SIM පතක්.
Headphones
microSD කාඩ් පතක්
ලැප්ටොප් පරිගණයක්
මුලින්ම ජංගම දුරකථනය අතට අරගෙන හොඳින් පරීක්ෂා කරන්න. හදිස්සියේ check කරන්න යන්න එපා. දුරකථනයේ බඳේ ඇති සීරීම් නැවීම් ගැන පරීක්ෂා කරන්න. තැලීම් වගේ දකින්න තියෙනවා නම් හිතලා බලන්න ඒ වගේ තැල්මක් ඇතිවෙන්න පුළුවන් විදි ගැනත්. මොකද විශාල තැල්මක් ඇති වෙන්න සැලකිය යුතු තරමේ ඉහලක සිට දුරකථනය පහළට වැටෙන්න ඕන. ඒ වගේම කැමරාවේ කාචය, බාහිර වීදුරු ආවරණය ගැනත් සැලකිලිමත්වන්න. ජලයෙන් හානි සිදුවෙලාද කියලා දැනගන්න බැටරියට යටින් ඇති කුඩා සුදු පැහැ ස්ටිකරය රතු පැහැ වී ඇත්නම් එය ජලයෙන් හානි වූ ජංගම දුරකථනයක්. බැටරිය ඉවත්කරන්න බැරි ජංගම දුරකථනයක් නම් සිම්පතට යටින් එය දැකගන්නට පුළුවන් වෙයි.

සිම්පත ඇතුලත් කරන කවුළුව වගේම විවෘත වන චලනය වන අංග වැඩි අවධානයකින් සෝදිසි කරන්න. Headphone port එකට ඔබ රැගෙන ආ headphone එක යොදා check කරන්න. චාජර් කේබලයත් ඔබේ ලැප්ටොප් පරිගණකයට සම්බන්ධ කරලා පරීක්ෂා කරන්න. මේ පරීක්ෂා ඔබට ලබාදෙන අමතර උපාංග සමගත් පරීක්ෂා කරන්න.

සිම්පත ඇතුලත් කරන්න. Calls ගන්න. SMS යවන්න. ඔබ සාමාන්‍යෙයන් පිවිසෙන වෙබ් අඩවියකට පිවිසී බලන්න. සෑම ජංගම දුරකතනයකම විශේෂ කේතයක් භාවිතයෙන් Service මෙනුවට පිවිසීමට හැකියි. ඒ හරහා ඔබට ජංගම දුරකථනයේ විවිධ අංග වල ක්‍රියාකාරීත්වය දැනගන්න පුළුවන්. උදාහරනයක් විදියට Samsung Galaxy Note 3 ජංගම දුරකථනයේ *#0*# යෙදීමෙන් ඔබට LCD තිරය, තිරයේ ස්පර්ශ සංවේදී බව, සීපීකරය, කැමරාව, වයිබ්‍රේටරය හා අනෙකුත් සංවේදක වල ක්‍රියාකාරීත්වය පරීක්ෂා කරන්න පුළුවන්.

අපි මීට කලින් ලිපියක පාවිච්චි කල දුරකථන විකුණන්න කලින් සැලකිලිමත් විය යුතු ආකාරය ගැන කතා කලා මතක ඇති නේ. ඉතින් අද මේ කිව්වේ පාවිච්චි කල ජංගම දුරකථනයක් මිලදී ගන්නට පෙර සැලකිලිමත් වෙන්න ඕන කරුණු කිහිපයක් විතරයි. මේ ලිපියට එකතුවෙන්න ඔබ කරුණු ඔයාලත් දන්නවා ඇති. එහෙනම් ඒවා පහතින් තියෙන comment box එකේ පළකරන්න.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මේ ඔබට ඉහතින් පෙනෙන දර්ශණය SimCity පරිගණක ක්‍රීඩාවේ දර්ශණයක් කියලා ඔබට හිතෙන්න පුළුවන් වුනත් එය වැරදියි. එය Xbox 360 භාවිතයෙන් Minecraft පරිගණක ක්‍රීඩාවේ එක් පුද්ගලයෙකු විසින් වසර 2ක් තිස්සේ නිර්මාණය කරන ලද මහා නගරයක්. Titan City නමින් හඳුන්වන ලද මේ නගරය නිර්මාණය කරන්නට blocks මිලියන 4.5ක පමණ උපයෝගී කරගෙන තිබෙනවා.

Duncan Parcells නම් වන මෙහි නිර්මාණකරුවා Xbox Live හි පෙනී සිටින්නේ ColonialPuppet නම් අනුවර්ත නාමයෙන්. කලා විෂය හදාරන ඔහුට පරිගණක නිර්මාණය කරනය සඳහා ඇත්තේ විශේෂ ඇල්මක්. මේ නගරය දිහා දුරින් ඉඳ නරඹන විටදීට වඩා තරමක් ලංකර බැලූ විට ඔබට පෙනේවී ඔහු කොයිතරම් අපූරු නිර්මාණකරුවෙක් ද කියලා.

සාමාන්‍යෙයන් පරිගණකයෙන් Minecraft ක්‍රීඩාවේ යෙදෙනවාට වඩා Xbox 360 මඟින් එම ක්‍රීඩාවේ යෙදීම තරමක් අපහසුයි. නමුත් මුලදී ඔහු සතුව පරිගණයක් නොතිබූ නිසා Xbox 360 මඟින් ඔහුට මේ නිර්මාණය කිරීමට සිදුවෙලා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බැටරි ආයුකාලය සැලකිය යුතු මට්ටමක තිබෙන අතර විශාල අති පැහැදිලි තිරය දුරකථනයට අමතර වටිනාකමක් එක්කරයි.
ජංගම දුරකථනය ඉක්මනින් රත්වීම අවාසියක්
සෑම අතින්ම බලන විට මේ වසරේ එළිදැක්වූ සුපිරිම ජංගම දුරකථන අතර මුල් තැනක සිටින්නට LG G3 සමත් වෙනවා. ඒ වගේම එදිනෙදා භාවිතයේදී අවශ්‍ය වන සියළුම පහසුකම් සපයන්නට LG මේ දුරකථනය හරහා සමත් වෙලා. මීට ප්‍රථම නිෂ්පාදන වල තිබූ දෝෂයන් සියල්ලම නිරාකරණය කරගනිමින් අවසානයේදී සාර්ථක දුරකථනයක් එළිදැක්වීමට LG සමාගමට හැකියාව ලැබිලා.
LG කියන නම ඇහුවම ඒ තරම් හොඳ ප්‍රතිචාරයක් පාරිභෝගිකයින්ගෙන් නොලැබුන කාලයක් තිබුනා. ඒත් LG Optimus G ජංගම දුරකතනය හඳුන්වා දීමත් එක්ක නැවත Samsung, Apple, HTC වැනි ප්‍රබල සමාගම් එක්ක තරඟයට එක්වන්නට LG සමාගමට හැකි වුනා. ඒ වගේම ඉන් පසුව හඳුන්වාදුන් LG G2 ජංගම දුරකථනයත් එහි පෙනුම හා performances නිසාම ජනප්‍රියත්වයට පත්වුනා. ඒ විතරක් නෙවෙයි ඉන් පසුව පසුගිය වසරේදී හඳුන්වාදුන් LG G Flex ජංගම දුරකථනය ක්ෂේත්‍රෙය් පෙරළිකාර නිර්මාණයක් වුනා. වක්‍ර තිරයත් සිරීම් ඉබේ සුවවන තාක්ෂණයත් නිසා මේ දුරකථනය ජංගම දුරකථන වෙළඳපල තුල හොඳ නමක් දිනාගත්තා.

මේ සියල්ලට අමතරව Google සමාගම සමඟ එක්කාසු වී LG විසින් නිර්මාණය කළ LG Nexus 5 දුරකථනයත් වෙළඳපල තුල සීග්‍රෙයන් අලෙවි වුනා.ඉතින් අපි අද කතාකරන්නේ LG සමාගමේ අලුත්ම සුපිරි ජංගම දුරකථනය වන LG G3 ජංගම දුරකථනය පිළිබඳවයි.
Hardware
Tech Guru Episode 11 HD[14-18-12]

LG G3 ගැන කතා කරන බොහෝ දෙනෙක් කතා කරන්නේ එහි display එක ගැනයි. දීප්තිමත් මෙන්ම වැඩි resolution එකක් සහිත් තිරය ක්ෂණිකව කැපී පෙනෙනවා. ඒ වගේම තිරය ජංගම දුරකතනයේ වැඩි ප්‍රමාණයක් ආවරණය වන පරිදි තිබීමත් නිසා තිරයට වැඩි අවධානයක් යොමු වනවා. සෑම අඟලකටම පික්සල් 538කට ආසන්න ප්‍රමාණයක් අසුරා තිබෙන නිසා වැඩි පැහැදිලි බවක් දකින්නට පුළුවන්. ඇපල් අලුතින් හඳුන්වා දුන් iPhone 6 හි පවා තිබෙන්නේ අඟලකට පික්සල් 400කට ආසන්න ප්‍රමාණයක් පමණයි. ඒ නිසා ඔබට කිසිසේත්ම පික්සල් වෙන්කර දැකගන්නට ලැබෙන්නේ නැති තරම්. ඒ විතරක් නෙවෙයි තිරයේ වර්ණ සංයෝජනය අතිනුත් LG G3 හි තිරය උසස් මට්ටමක තිබෙනවා.

කෙසේ නමුත් තිරය විශාල වීමත්, පික්සල් ප්‍රමාණය වැඩි විමත් නිසා යම් තරමකට එය බැටරි ආයුකාලය අඩුවීමට හේතුවක් වෙනවා. ඒ වගේම වැඩි වේලාවක් භාවිත කරන විට තිරයේ දීප්තිය යම් ප්‍රමාණයකට වඩා වැඩි කිරීමට නොහැකි අවස්ථාත් දැකගන්නට ලැබෙනවා. එසේ වන්නේ ජංගම දුරකථනය රත් වීම නිසයි. නමුත් එය සැලකිය යුතු තරමේ ගැටළුවක් නෙවෙයි.

ඒ වගේම දැනට වෙළඳපලේ ඇති ජංගම දුරකථන වල තිර අතුරින් හොඳම තිරයක් මෙයට තිබුනත් එය තද අව්වේ භාවිතය සඳහා නම් සුදුසුම තිරය නෙවෙයි.මේ දුරකථනයේ තිරය ගැන ටිකකට අමතක කරොත් ඔබට දැකගන්න පුළුවන් වේවි LG G3 හි අනෙකුත් විශේෂතා ගැන.

සිරස් අතට වක්‍ර වූ බඳ නිමවා ඇත්තේ අතට පහසු ආකාරයටයි. ඒ වගේම පසුපස ආවාරණයේ නිමාවත් උසස් තත්වයේ පෙනුමක් ජංගම දුරකථනයට එක් කිරීමට සමත්. එය බරින් අඩුයි. ඒත් ඒතරම්ම සැහැල්ලුත් නැහැ. ඒ වගේම පහසුවෙන් සාක්කුවේ දමන්නට හැකි තරම් සිහින් වගේම ටයිප් කිරීමට පහසු වන තරමට ඝනකමින්ද යුක්තයි.

Tech Guru Episode 11 HD[14-21-57]

පසුපස කොටසේ ඇති keys මේ නව සංස්කරණයේදී තරමක් වෙනස් කර තිබෙන අතර එය දැන් වඩාත් අතට පහසු හා පහසුවෙන් click කර හැකි ආකාරයට නිමවා ඇත. ඒ වගේම පසුපස කොටස ඇඟිල්ලෙන් සංපර්ශ කර පහසුවෙන් keys සොයාගැනීමටත් දැන් ඔබට හැකියාව තිබෙනවා. කෙසේ වෙතත් වෙනත් ජංගම දුරකථන වලට වඩා වෙනස් ආකාරයට keys තිබෙන නිසා ඔබේ අත්ලේ ජංගම දුරකථනය රඳවාගන්නා ආකාරයේ වෙනසක් දකින්නට පුළුවන්.

පිටුපස ඇති Volume Keys, shortcut keys ලෙසත් භාවිත කරන්නට පුළුවන්. ඒ අනුව ඉහල key එක එබීමෙන් ක්ෂණිකව Notes app එකටද, පහළ key එක එබීමෙන් කැමරාවටද ක්ෂණිකව පිවිසිය හැකියි. කෙස් නමුත් ඒවා ඔබට අවශ්‍ය පරිදි වෙනස් කරන්නටනම් හැකියාවක් නැහැ.

පසුපස ආවාරණය mat පෙනුමකින් යුක්ත නිසා එහි ඇඟිල් සළකුණු දකින්නට නොහැකි නමුත් පහසුවෙන් සීරීම් හා පළුඳු වීම් වලට ලක්විය හැකියි. LG G Flex හි ඉඹේ සීරීම් සුවවන තාක්ෂණය මේ නව සුපිරි ජංගම දුරකථනයට ඇතුලත් නොවීම අවාසියක්.

ඒ වගේම පසුපස ප්ලාස්ටික් ආවරණය සහ වක්‍ර වූ බඳ නිසා පහසුවෙන් ලිස්සා යා හැකියි. එබැවින් ආරක්ෂාවට case එකක් භාවිත කරන්නට ඔබට සිදු වේවි. එහෙමත් නැත්නම් original පසුපස ආවරණය පහසුවෙන් ඉවත් කර වෙනත් ආවාරණක් මිලදී ගන්නට ඔබට හැකියාව තියෙනවා. පසුපස ආවරණය ප්ලාස්ටික් වලින් නිමවා තිබුනත් එහි පෙනුම නම් ලෝහ පෙනුමකි. පසුපස ආවරණය මෙන්ම බැටරියද පහසුවෙන් ඉවත් කල හැකි අතර MicroSD card එකක් හරහා මතක ධාරිතාවය ඉහළ නංවාගන්නටත් හැකියාව තිබෙනවා.

Tech Guru Episode 11 HD[14-19-28]

බැටරි ආයුකාලය ගැන සලකන විටත් මේ දුරකථනයේ බැටරිය ගැන ප්‍රසංශා කළ හැකියි. 3000mA බැටරියකින් බල ගැන්වෙන මේ දුරකථකනයේ විශාල තිරය නිසා බැටරි ආයුකාලය අඩු වෙතැයි ඔබට සිතෙන්නට පුළුවන්. ඒත් සාමාන්‍ය භාවිතයේදී කිසිදු අපහසුවකින් තොරව දිනක කාලයක් සඳහා බැටරිය ප්‍රමාණයත්. Standby Time එකනම් විශිෂ්ඨයි. 100% බැටරියක් ඇතිව නිදාගෙන උදේට 99% බැටරි ආයුකාලයක් ඇතිව දවස ආරම්භ කරන්නට තරම් මේ බැටරිය ප්‍රමාණවත්. නමුත් වැඩි වේලාවක් භාවිත කරන විට රත් වීම නම් තරමක ගැටළුවක්.

Qualcomm Snapdragon 801 ප්‍රොසෙසරය 2.5 GHz Quad Core ප්‍රො සෙසරයක්. ඒ වගේම RAM මතකය 2GB හෝ 3GB වනවා. 16GB හා 32GB සංස්කරණ වලින් මිලදී ගත හැකි මෙහි 16GB සංස්කරණයේ RAM මතකය 2GB ද 32GB සංස්කරණයේ RAM මතකය 3GB ද වනවා. මෙලෙස දැනට වෙළඳපලේ ඇති උසස්ම තත්වයේ specs ඇති නිසා මේ දුරකථනය performances අතින්ද උසස් දුරකථනයක්.

Software
Tech Guru Episode 11 HD[14-17-24]

නව LG G3 දුරකථනයේ වැඩි පික්සල් ප්‍රමාණයක් ඇතුලත් වුවත් කිසිදු අපහසුවකින් තොර මෘදුකාංග ක්‍රියා කරවීමට මේ දුරකථනය සමත්. සාමාන්‍යයෙන් අනෙකුත් ජංගම දුරකථන වර්ග වලට වඩා LG හි software ඔබේ සිතැඟි පරිදි වෙනස් කරගැනීමට අවස්ථාව තිබෙනවා. ඒ අනුව ඔබට කැමති පරිදි Animations, Fonts හා Effects වෙනස් කරගැනීමට LG සහාය දක්වනවා. කොහොම වුනත් ඔබට එලෙස වෙනස්කරගැනීමට අවශ්‍යතාවයක් නම් ඇති වන එකක් නැහැ. මොකද මෙවර නව LG G3 ජංගම දුරකථනය හරහා භාවිතයට පහසු, අලංකාර user interface එකක් සපයන්නට LG සමාගමට හැකි වෙලා.

තිරය මත දෙවරක් ස්පර්ශ කිරීමෙන් පහසුවෙන් දුරකථනය unlock කරන්නටත්, ඔබේ දත්ත සඳහා වැඩි ආරක්ෂාවක් ලබාදීමට, වෙනස් ආකාරයේ unlock කිරිමේ ආකාරත් දකින්නට පුළුවන්. Setting මෙනුව කියන්නේ සාමාන්‍යෙයන් බොහෝ දුරකථන වල අවුල් ජාලයක් ලෙස පෙනෙන තැනක්. ඒත් LG G3 හි භාවිතයට පහසු ලෙස බෙදා වෙන්කර ඇති Settings මෙනුව ඒ අතරින් කැපී පෙනෙනවා.

Android මෙහෙයුම් පද්ධතියෙහි දකින්නට නොලැබෙන Cyanogenmod වැනි මෙහෙයුම් පද්ධතිවල පමණක් දකින්නට ඇති features කිහිපයක්මත් මෙහි දකින්නට පුළුවන්. ඒ අතරින් on screen keys අවශ්‍ය පරිදි වෙනස් කිරීමට හැකිවීම විශේෂයි. මේ on screen key වලට Notification Key එක ඇතුලත් කිරීමෙන් notification දැනගැනීමට ඔබට ජංගම දුරකථනයේ ඉහල කොටස ස්පර්ශ කිරීමට අවශ්‍ය වන්නේ නැහැ. ඒ වගේම එකවර කාර්යයන් දෙකක් කිරීමට හැකි නිසා විශාල තිරයෙන් උපරිම ප්‍රයෝජන ලබාගැනීමට ඔබට හැකිවේවි.
Keyboard එක ගැන කතා කරන විටනම් LG සමාගමට ප්‍රසංසා කල හැකියි. සාමාන්‍යෙයන් Samsung ජංගම දුරකථන හා අනෙකුත් බොහෝමයක් ජංගම දුරකථන වල keyboard එක භාවිතයට අපහසුයි. නමුත් LG G3 හි Keyboard එකෙහි ප්‍රමාණය වෙනස් කල හැකි නිසා භාවිතයට වඩාත් පහසුයි. ඒ වගේම වේගයෙන් අකුරු හැසිරවීමටත් මේ දුරකථනය යෝග්‍යයි.

මේ සියල්ලටම වඩා එකවර අවධානය යොමුවන්නේ නව වර්ණ එකතුවයි. ඇසට ප්‍රියමනාප වර්ණවත් නමුත් ලා පැහැ වර්ණ නිසා වැඩි වේලාවක් අපහසුවකින් තොරව ජංගම දුරකථනය භාවිත කිරීමට හැකියාව ලැබෙනවා. ඒ වගේම ජංගම දුරකථනයේ නවීන පෙනුම සඳහාත් එය ඉවහල් වනවා.
මීට අමතරව පහුගිය LG G2 හි තිබූ අමුතු වැඩ කෑලි මේ දුරකථනයේත් දකින්නට පුළුවන්. ඒ අතරින් Windows ආකාරයට එහා මෙහා ගෙනයා හැකි Calculator හා Calendar app නම් සමහර විටෙක ප්‍රයෝජනවත්. Multitasking මෙනුවනම් තරමක් අපහැදැලියි. නමුත් ඔබට අවශ්‍ය ප්‍රමාණයට විශාල හෝ කුඩා කර සකසාගැනීමට හැකි වීමනම් අගනේයි.

පහලින් ඉහළට swip කර පහසුවෙන් Google Now වෙත පිවිසිය හැකි අතර QMemo හා QVoice සඳහාත් පහසුවෙන් පිවිසිය හැකියි. පහසුවෙන් Notes සටහන් කරගැනීමට QMemo ප්‍රයේාජනවත් වුනත් QVoice නම් ඒ තරම් ප්‍රයෝජනවත් වන්නේ නැහැ. මන්ද වඩා නිවැරදි හා වේගවත් Google Now සඳහා පිවිසීම වඩාත් පහසු වීමයි. ඒ වගේමයි Smart Notice අංගය. LG සමාගම ඒ පිළිබඳව වැඩි ප්‍රසිද්ධියක් ලබාදුන්නත් ප්‍රායෝගිකව නම් කාලගුණ වාර්ථාව සපයනවාට අමතරව දෙයක් Smart Notice හරහා සිදුවන්නේ නැහැ.

Popup එකක් ලෙස ලැබෙන SMS Notification එක සැබැවින්ම ප්‍රයෝජනවත්. SMS එක ලැබුන සැනින් පහසුවෙන් Reply කල හැකි නිසා ක්ෂණිකව ඔබ නිරතව සිටි කාර්යයට නැවත යොමුවන්නට පුළුවන්.

Camera
Tech Guru Episode 11 HD[14-22-19]

කැමරාව ගැන කතා කරන විට වඩාත් ඉක්මනින් හා පහසුවෙන් ඡායාරූප ලබාගත හැකි කැමරාවක් ලෙස LG G3 කැමරාව හඳුන්වන්න පුළුවන්. 13MP පසුපස කැමරාවක් හා 2.1MP ඉදිරිපස කැමරාවක් සහිත මෙහි Dual LED Flash එකක්ද ඇත.

ඒ වගේම කැමරාවේ UI එකත් බොහෝම සරලයි. ඕනම කෙනෙකෙුට පහසුවෙන් උසස් තත්වයේ ඡායාරූප ගැනීමට හැකි ආකාරයටයි LG කැමරාව සකසා ඇත්තේ. Manual වෙනස් කල හැකි controls නොමැති වුවත් පහසුවෙන් ඡායාරූපයේ resolution, වීඩියෝවේ ප්‍රමාණය, Image Stabilizer එක On/Off කිරීම පවා පහසුවෙන් සිදු කල හැකියි. ඒ වගේම ඉදිරිපස හා පහසුපස කැමරා 2න්ම එකවර ඡායාරූප ගැනීමට හැකියාව තිබෙනවා. Selfie සඳහාම විශේෂයෙන්ම නිර්මාණය කර ඇති විවිධ පහසුකම් කිහිපයක්මත් මේ කැමරාව සමඟ එක්කාසු කර තිබෙනවා. ඒ අතරින් හස්ත සංඥා මඟින් shutter එක පාලනය කල හැකි වීමත්, කටහඬ මඟින් ඡායාරූප ගැනීමට හැකි වීමත් විශේෂයි.

සාමාන්‍යෙයන් ජංගම දුරකථන කැමරා වල Auto Focus සඳහා Laser කිරණ භාවිත වන්නේ අඩුවෙන්. නමුත් මෙහි Laser Beam එක මඟින් ඡායාරූප ගන්නා වස්තුවට දුර මනින නිසා වඩා නිවැරදිව Focus කරන්නට මේ කැමරාව සමත්. ඒ වගේම වේගවත්ව focus වීමටත් එය හේතුවක් වනවා. දැනට තිබෙන ජංගම දුරකථන අතුරින් iPhone 6 හැරුණුකොට ඉක්මනින්ම focus වෙන කැමරාවක් ලෙස මෙය හඳුන්වන්න පුළුවන්. පිටුපස Volume Key එක මද වේලාවක් ඔබාගෙන සිටීමෙන් සෘජුවම කැමරාව වෙත පිවිසෙන්නට පුළුවන් වුනත්, ඒ සඳහා මද වේලාවක් ගතවෙනවා. ඒ වගේම ඔබ ගීත සඳහා සවන්දෙමින් සිටින විටනම් එය ක්‍රියාත්මක වන්නේ නැහැ.

මේ LG G3 කැමරාවෙන් ලබාගන්නා ඡායාරූප උසස් තත්වයේ ඡායාරූප ලෙස සලකන්නට පුළුවන්. මනා වර්ණ සංයෝජනයකින් හා වඩා පැහැදිලි බවකින් යුතු ඡායාරූප ලබාගන්නට මේ කැමරාව සමත්. නමුත් අනෙක් සියළුම කැමරා මෙන්ම අඳුරේදී ලබාගන්නා ඡායාරූප නම් ඒ තරම් උසස් තත්වයේ නැහැ. එසේ වුනත් HDR ඡායාරූප සඳහා නම් මේ කැමරාව අනෙක් සියළුම කැමරා වලට වඩා යෝග්‍යයි. මන්ද HDR Mode යෙදු විට අඳුරේ ඇති දේට නොගැලෙපන අලෝකයක් එක් කරනවා වෙනුවට වඩා තාත්විකව තොරතුරු උකහා පෙන්වීමට මේ කැමරාව සමත්.

මේ කැමරාවේ ඇති Optical Image Stabilizer Feature එක වීඩියෝ රූගත කිරීම සඳහාත් අඳාල වන අතර ඒ නිසා සෙලවීම් ගැස්සීම් මඟින් සිදුවන බලපෑම අඩු කරනවා. අඩු කරනවා කියන්නේ ඉතාමත් සුළු ප්‍රමාණයකින් අඩු කරනවා කියන එක මිස නැති කරනවා කියන එක නොවන බව මතක තබාගන්න. අඩු ආලෝකයේදී චලනය වන වස්තු වල යම් ප්‍රමාණයක tail එකක් දකින්නට පුළුවන්. ඒ වගේම අඩු ආලෝකයේ තිබෙන දීප්තිමත් වස්තූන් burn වීමත් මේ කැමරාවේ ඇති දෝෂයක්. කෙසේ නමුත් 4K ප්‍රමාණයේ වීඩියෝ ලබාගැනීමට හැකිවීම විශේෂත්වයක්.

කෙසේ නමුත් අනෙකුත් ජංගම දුරකථන කැමරා සමඟ සසඳන විටනම් මේ කැමරාව උසස් තත්වයේ කැමරාවක්. ඒත් අඩු ආලෝක තත්ව යටතේනම් අනෙක් කැමරා සමඟ සසඳන විට මේ කැමරාව ඒ තරම් හොඳ තත්වයේ නැහැ. නමුත් වඩා වේගයෙන් ඡායාරූප ගැනීමට හැකියාව තිබීමත්, විවිධ ආකාර ගණනාවකින් හොඳ තත්වයේ ඡායාරූප පහසුවෙන් ලබාගත හැකි නිසාත් LG G3 ජංගම දුරකථනයෙන් ඡායාරූප ගැනීම අපූරු අත්දැකීමක්. ඔබ ජංගම දුරකථන කැමරාවකින් වැඩ දාන්න කැමති කෙනෙක් නම් මේ දුරකථනකය ඔබට කදිම තේරීමක්.

Performance
Tech Guru Episode 11 HD[14-20-09]

Hardware අතින් උසස් නිසා පහසුවෙන් heavy games හා heavy apps run කරන්නට පුළුවන්. Games වලදී කිසිදු අවස්ථාවක හිරවීමක් දකින්නට ලැබුනේ නැහැ. ඒ වගේම LG customize කල android මෙහෙයුම් පද්ධතියට සිංහල භාෂාවත් ඇතුලත් කර ඇති නිසා apps හා වෙබ් පිටු වලදී හොඳින් සිංහල අකුරු දර්ශණය වනවා.

ඒ වගේම කිසිදු අපහසුවකින් තොරව apps කිහිපයක් වුවත් run කරන්න මේ දුරකථනයට හැකියාව තියෙනවා. පහසුවෙන්ම Full HD වීඩියෝ නැරඹී්මේ හැකියාව තිබෙනවා වගේම පසුපස කුඩා ස්පීකරයත් සාමාන්‍ය භාවිතය සඳහා ප්‍රමාණවත්. නමුත් එක් ස්පීකිරයක් තිබීමත්, එය කුඩා ස්පීකරයක් වීමත් තරමක අවාසියක්.

Connectivity
4G LTE සඳහා සහාය දක්වන දුරකථනයක් නිසා අධිවේගී අන්තර්ජාල සම්බන්ධතාවක් සඳහා කදිමයි. ඒ වගේම දුරකථන ඇමතුම් ලබාගැනීමේදී පැහැදිලි හඬක් ඇසිය හැකි නමුත් නිශ්ශබ්ද තැනක පුද්ගලික ඇමතුමක් ගැනීමට නම් ඔබට උපරිම ලෙස ශබ්ද පාලකය අඩු කරන්නට වේවි.

Accessories
Tech Guru Episode 11 HD[14-23-19]

Accessories ගැන කතා කරන විට බොහෝදෙනෙකුගේ වැඩි අවධානයක් යොමුවුනේ මේ අපූරු වෘත්තාකාර හිඩැසක් ඇති case එකටයි. බොහෝවිට ජංගම දුරකථනය මිලදී ගන්නා විටම ලැබෙන මේ case එක original පසුපස ආවරණය ඉවත් කර සම්බන්ධ කල යුතුයි. මේ Case එක වැසූවිට ලැබෙන අලංකාර ඔරලෝසුව ක්ෂණිකව හිත් ඇදගන්නා සුළුයි. ඒ වගේම ඒ හරහා ඔබට ලැබී ඇති SMS පණිවුඩ, ඇමතුම් ආදිය පහසුවෙන් දැනගන්නට පුළුවන්.

ඒ වගේම case එක වසා ඇති විට දකුණු පසින් touch කර ඔබට ක්ෂණිකව මෙනුව වෙත පිවිසෙන්නට පුළුවන්. ඒ හරහා ඔරලෝසු මුහුණත පහසුවෙන් වෙනස් කරන්නට වගේම විවිධ වෙනස් මුහුණත් භාවිත කළ හැකියි. ඊට අමතරව ඔබේ ඇමතුම් මෙනුවට පිවිසීමටත් ඒ හරහා ඇමතුම් ලබාගැනීමටත් පහසුවෙන් හැකියාව ලබාදී තිබෙනවා. මීට අමතරව පහසුවෙන් කැමරාවට පිවිසීමටත් මේ කුඩා වෘත්තාකාර හිඩැස ඉඩ සලසනවා. මේ ආවරණය අනෙක් පසට හැරවූ විට පවා කිසිදු බාධාවක් නොමැතිව ඡායාරූප ගැනීමට අවස්ථාව ලබාදී තිබෙනවා. තිරය දෙවරක් ස්පර්ශ කිරීමෙන් වේලාව දැනගැනීමේදී තිරය වටා දිවෙන ආලෝක රටාව LG G3 දුරකථනයට එක්කරන්නේ අපූරු පෙනුමක්.

 

Conclusion
සෑම අතින්ම බලන විට මේ වසරේ එළිදැක්වූ සුපිරිම ජංගම දුරකථන අතර මුල් තැනක සිටින්නට LG G3 සමත් වෙනවා. ඒ වගේම එදිනෙදා භාවිතයේදී අවශ්‍ය වන සියළුම පහසුකම් සපයන්නට LG මේ දුරකථනය හරහා සමත් වෙලා. මීට ප්‍රථම නිෂ්පාදන වල තිබූ දෝෂයන් සියල්ලම නිරාකරණය කරගනිමින් අවසානයේදී සාර්ථක දුරකථනයක් එළිදැක්වීමට LG සමාගමට හැකියාව ලැබිලා. ඒ වගේම රුපියල් 65000 සිට රුපියල් 78000කට ආසන්න මුදලකට ලංකාවේදී මිලදී ගන්න පුළුවන් මේ දුරකථනය එම මිලත් සමඟ සසඳන කල අගනා දුරකථනයක්. කෙසේ වෙතත් මිලදී ගැනීමට පෙර එය 16GB ද 32GB ද යන්න පිළිබඳව සොයාබැලීමට අමතක කරන්න එපා. මන්ද 3GB RAM මතකයක් ඇත්තේ 32GB දුරකථනයේ පමණයි. ඒ වගේම මෙවැනි වැඩි වටිනාකමකින් යුත් ජංගම දුරකථන මිලදී ගැනීමේදී වගකීමේ සහතිකයක් සහිතව මිලදී ගැනීමත් වැදගත්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Android L ලෙස කේත නාමයෙන් නිකුත් වුනු මීළඟ Android මෙහෙයුම් පද්ධති සංස්කරණය Android 5.0 ඊයේ දිනයේදී නිළ වශයෙන්එළිදැක්වුණා. Android Lollipop නමින් හඳුන් වන මේ මෙහෙයුම් පද්ධතිය සමඟ තවත් Nexus උපකරණ ත්‍රිත්වයක් නිකුත් වුණා. ඒ අනුව Nexus 6 නමින් නිකුත් වන විශාල ජංගම දුරකථනයක්, Nexus 9 නමින් නිකුත් වන ටැබ්ලට් උපකරණක් හා Nexus Player නම් streaming media device එකක් මේ නව මෙහෙයුම් පද්ධතිය සහිතව වෙළඳපලට නිකුත් වීමට නියමිතයි. මීට අමතරව Nexus 4, Nexus 5, Nexus 7, Nexus 10 හා අනෙකුත් Google Play Edition ජංගම දුරකථන සඳහා නව ඇන්ඩ්‍රොයිඩ් ලොලිපොප් මෙහෙයුම් පද්ධතිය හඳුන්වා දෙනු ඇත.
මේ නව මෙහෙයුම් පද්ධතියේ කැපී පෙනෙනම වෙනස වන්නේ Material Design නමින් හඳුන්වන අලුත් මුහුණුවරයි. අලුත් ඇනිමේෂන් හා වඩා පැහැදිලි මෙම නව අතුරුමුහුණත සමඟ multitasking මෙනුව නව මුහුණුවරක් ගෙන අැති අතර කටහඬට ප්‍රතිචාර දැක්වීම සඳහාද පහසුකම් පුළුල් කර ඇත.
අලුත් දෘශ්‍ය මුහුණුවරට අමතරව අලුතින් APIs 5000කට අධික ප්‍රමාණයක් හඳුන්වා දී ඇති අතර ඒ හරහා විවිධ ප්‍රමාණ වලින් යුත් devices සඳහා Apps නිර්මාණය කිරීමට පහසුකම් සැපයෙනු ඇත. අලුත් Notification පහසුකම මඟින් ඔබට ලැබෙන notification සීමා කර ඇති අතර ඒ හරහා අනවශ්‍ය පරිදි ජංගම දුරකථනය බාධාවක් වීම අවමවනු ඇත. තවද අලුතෙන් හඳුන්වාදුන් බැටරි ආයුකාලය වැඩි කිරීමේ පහසුකම මඟින් අමතර අත්‍යවශම වේලවෙකදී අමතර මිනිත්තු 90ක් දක්වා ජංගම දුරකථනය භාවිත කරන්නට ඔබට හැකියාව ලැබේවි. එකම උපරකණයක් කිහිප දෙනෙකු භාවිත කරන විට ඒ ඒ පුද්ගලයාට විවිධ profile සාදා භාවිත කරන්නට පුළුවන් ආකාරයේ පහසුකම් වගේම දුරකථනය නැතිවූ විට හෝ සොරකම් කර විට factory reset කිරීම අපහසු කිරීමත් විශේෂ හඳුන්වා දීමක්.

මේ සියල්ලටම අමතරව ලංකාවේ අපිට වැදගත්ම දේ තමයි නව Android Lollipop මෙහෙයුම් පද්ධතියට සිංහල භාෂාවත් ඇතුලත් කර ඇත. ඒ කියන්නේ මින් පසුව Android Lollipop මෙහෙයුම් පද්ධතිය සහිතව නිකුත්වන ජංගම දුරකථන වල කිසිදු අපහසුවකින් තොරව සිංහල අකුරු දර්ශණය කිරීමේ හැකියාව ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
අඟහරු ග්‍රහයා මත පය තබන ප්‍රථම මිනිසා වීම සඳහා අපේක්ෂාවෙන් 13 හැවිරිදි දැරියක් පුහුණුවීම් අරඹා ඇති බව වාර්තා වනවා. ඇලීසා කාර්සන් (Alyssa Carson ) නම් ඇගේ එකම බලාපොරොත්තුව අඟහරු ග්‍රහයා වෙත යාම බවයි ඇය පවසන්නේ. මේ සිහිනය සැබෑ කරගන්නට නාසා ආයතනය ඇයට සහාය වීමට තීරණය කර ඇති අතර මේ වන විට ඇය ඇගේ අඟහරු මෙහෙයුම සඳහා පුහුණුවීම් වල නිරත වෙමින් සිටිනවා. විද්‍යා විෂයයන්ට අමතරව ඇය මේ වන විට විවිධ භාෂා කිහිපයක්මත් හදාරමින් සිටිනවා.

ඇලීසා මේ වන විට නාසා ආයතනය විසින් පැවැත්වූ ලෝක අභ්‍යවකාශ කඳවුරු තුනටම සහභාගී වූ ප්‍රථම පුද්ගලයා යි. ඒ වගේම ඇයට ඇමරිකානු අභ්‍යාවකාශ ඒජන්සියේ අය අමතන්නේ “Blueberry” ලෙස බවයි වාර්තා වන්නේ.  Louisiana හි Baton Rouge ප්‍රදේශයේ වාසය කරන ඇය මේ වන විට ඇගේ ඉදිරි අනාගතයේ වසර 20කටත් එහා සැලැස්මක් සාදා ගෙන ඇති බවයි ඇගේ පියා පවසන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
අහසේ දී සිදුකරන වීඩියෝ රූගත කිරීම් ගැන ඔබ අසා ඇති. වීඩියෝ කැමරාවක් ගුවන් යානයක් හෝ හෙලිකොප්ටරයක් මඟින් ගුවනේ හසුරුවමින් මෙතෙක් නොදුටු අලංකාර වීඩියෝ දර්ශණ රූගත කරන්නට අපට හැකියාව ලැබුනා. එසේ නමුත් මෙලෙස ගුවන් යානයක් හෝ හෙලිකොප්ටරයක් භාවිත කිරීම වැඩි වියදමක් වැය වන සහ වැඩි වෙහෙසක් දැරිය යුතු දෙයක්. ඒ නිසයි Drone යානා බිහි වුනේ. නමුත් මුල් කාලයේ Drone යානා වලින් ලබාගන්නා දර්ශණ ගැස්සීම් සෙලවීම් නිසා ඒතරම් හොඳ තත්වයේ තිබුනේ නැහැ. ඒ ගැටළුවට විසඳුමක් ලෙසයි Gimbal නම් උපකරණය බිහිවුනේ. මෝටර් මඟින් ක්‍රියාකරන මේ ගිම්බල් මඟින් සෙලවීම් ගැස්සීම් වලින් තොර, වඩා ස්ථායි දර්ශණ ලබාගන්නට පුළුවන්. ඒ වගේම සමහර චිත්‍රපට සඳහා පවා මේ තාක්ෂණය භාවිත වුනා. ඒත් ඇයි මේ තාක්ෂණය අහසේ කරන රූගත කිරීම් සඳහා පමණක් යොදාගන්නේ. පොළවේදී සිදුකරන සාමාන්‍ය රූගත කිරීම් සඳහා මේ වගේ Gimbal එකක් භාවිතා කරන්නට හැකියාවක් නැතිද?

ඒත් දැන් ඔබට ඒ සඳහා අවස්ථාව ලැබිලා. පහසුවෙන් අතේ ගෙනයා හැකි මිලෙන් අඩු 3-Axis Stabilizer එකක් වෙළඳපලට නිකුත් වෙලා. ඒ නිසා ඔබ ඇවිදිමින්, දුවමින් සහ වාහනයක ගමන් කරමින් වුවත් ඔබට අලංකාර වීඩියෝ රූගත කරන්නට හැකියාව තිබෙනවා. GoPro වැනි කුඩා කැමරාවක් භාවිතා කල යුතු වුවත් ඒ මඟින් ලබාගන්නා වීඩියෝ පට වෘත්තීය මට්ටමේ දෙයකට වුවත් පහසුවෙන් භාවිත කරන්නට පුළුවන්. අප මීට පෙර හඳුන්වා දුන් Hyperlapse වීඩියෝ මෙන්ම මෙහිත් භාවිත වන්නේ උපකරණය තුල ඇති Gyroscope එක මඟින් ලබාගන්නා දත්තයි.

ඒ වගේම ඇමරිකානු ඩොලර් 390ක් වගේ මිලකට ඔබට මේ උපකරණය මිලදී ගත හැකියි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මීළඟට නිකුත් වෙන සුපර් මෑන් හා බැට් මෑන් දෙන්නම ඉන්න අලුත් බැට්මෑන් චිත්‍රපටයේ බැට්මෑන්ට කලින්වගේ අපූරු බයිසිකලයක් තියෙවිද කියලා තාම කියන්න බැහැ. ඒත් එහෙම බයිසිකලයක් අවශ්‍ය නම් මේ Ronin 47 බයිසිකලය කිසිදු වෙනසක් සිදු නොකරම ඒ සඳහා පාවිච්චි කරන්න පුළුවන් නේද? Ronin මෝටර් සමාගම විසින් නිපදවන ලද මේ බයිසිකල් වර්ගයෙන් බයිසිකල් 47ක් පමණක් නිෂ්පාදනය කරන බවයි රෝනින් සමාගම පවසන්නේ. Buell 1125 නම් මෝටර් බයිසිකලය විවිධ වෙනස්කම් රාශියකට ලක්කරමිනුයි මේ නව මොටර් බයිසිකලය නිමවා ඇත්තේ.

ඒ වගේම ඒ එක් එක් බයිසිකලයක් 47 Ronin චිත්‍රපටයේ එන සමුරායිවරුන්ගේ නම් වලින් හඳුන්වන්නටත් නියමිත බවයි පැවසෙන්නේ. මේ බයිසිකල් 47න් දැනට 12ක් පමණක් නිර්මාණය කර ඇති නමුත් එයිනුත් 5ක් මේ වනවිටත් අලෙවි වි අවසන්. කෙසේ වුනත් මේ බයිසිකලයේ මිලනම් ඇමරිකානු ඩොලර් 38000ක් පමණ වනවා. ඒ මුදල ලංකාවේ මුදලින් නම් ලක්ෂ 50කට ආසන්නයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඔයාලට මතකද Windows 95 මෙහෙයුම් පද්ධතිය. මීට අවුරුදු 16කට කලින් නිකුත් වුණු මේ මෙහෙයුම් පද්ධතිය වැඩ කරන්න අවශ්‍ය වුනේ බොහොම පොඩි ධාරිතාවක් හා රුම් මතකයක විතරයි. පුද්ගලිකව මා මිළඳි ගත් දෙවන පරිගණකය වුනෙත් වින්ඩොස් 95 පරිගණකයක්. එ් පරිගණකයේ මතක ධාරිතාවය 600MB වගේ සුළු මතකයක්. ඒ වගේම රැම් මතකයත් බොහොම සුළු ප්‍රමාණයේ රැම් මතකයක්. ඉතින් දැන්කාලේ නිකුත් වෙන කුඩා ජංගම දුරකථන වල ධාරිතාවයන් එක්ක සසඳන විට Windows 95 මෙහෙයුම් පද්ධතිය පහසුවෙන් ධාවනය කරන්න පුළුවන්. ඒත් මේ කියන්න යන්නේ ඊටත් වඩා පුදුම දෙයක් ගැන.
අඟල් 1.63ක් වැනි කුඩා තිරයක් ඇති ස්මාර්ට් ඔරලෝසුවකට වින්ඩෝස් 95 මෙහෙයුම් පද්ධතිය ඇතුලත් කලා කිව්වොත් විශ්වාස කරන්න පුළුවන්ද? ඒත් ඒක ඇත්තක්. Android Wear මෙහෙයම් පද්ධතිය සඳහා ඇති aDOSbox emulator එක මඟිනුයි මේ අපූරු මෙහෙයුම දියත් කරලා තියෙන්නේ. කෙසේ වෙතත් වැඩකරන මෙහෙයුම් පද්ධතියක් විදියට මේ වින්ඩොස් 95 සහිත ඔරලෝසුව භාවිත කරන්න බැරි වුනත් විනෝදයටත්, යාළුවෝ පුදුම කරන්නටත් මේක හොඳ විදියක්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මීට ටික දවසකට පෙර ඇපල් සමාගම විසින් අලුතින් මෙවලම් කිහිපයක් නිකුත් කරනු ලැබුවා. ඒ අතරින් වීශාල ප්‍රමාණයේ ජංගම දුරකථනයක් වන Apple iPhone 6 ජංගම දුරකථනයත්, ඉතාමත් සිහින් Apple iPad Air 2 උපකරණයත් වැඩි අවධානයක් දිනාගත්තා. හැබැයි ඇපල් දුරකථන සාමාන්‍යෙයන් ගලවා විවෘත කරන්නට අපහසුයි. නමුත් iFixit වෙබ් අඩවිය මේ අලුත් iPad Air 2 ගලවා විවෘත කර තිබෙනවා.

හැබැයි ඉතින් මේ ක්‍රියාවලිය තරමක් සංකීර්ණ, ඒ වගේම බොහෝම පරිස්සමින් කළ යුතු ක්‍රියාවලියක්. ඒ වගේම විශාල LCD තිරය සහ ඉදිරිපස වීදූරුව වෙන් කරන්නට බැහැ. ඒ වගේම ඇන වෙනුවට බොහෝ අවස්ථාවල ගම් යොදා සම්බන්ධ කර තිබෙන නිසා නැවත සම්බන්ධ කරන්නටත් තරමක් අපහසුයි. කෙසේ නමුත් නව iPad Air 2 ගලවා පෙන්වන පහත ඡායාරූප වලින් කොයිතරම් අපූරූ ආකාරයට මේ සිහින් උපකරණය නිපදවා තිබෙන අයුරු දැකගන්නට පුළුවන්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Gmail කියන්නේ ලොව පුරා වැඩිම දෙනෙක් භාවිත කරන ඊමේල් සේවාව විදියට Gmail හඳුන්වන්න පුළුවන්. ඒත් ඒ සේවාව තවදුරටත් වැඩිදියුණු කරන්නට Google සමාගම අලුතෙන් app එකක් හඳුන්වා දුන්නා. Gmail ට සම්බන්ධතාවයක් නැතිව වෙනමම හඳුන්වා දෙන මේ අලුත් ඇප් එක Inbox කියලයි හඳුන්වන්නේ.

Google නිල බ්ලොග් අඩවියේ සඳහන් පරිදි මේ අලුත් ඇප් එක ඊමේල් ගොනු කර දැක්වීමට හඳුන්වාදුන් Social හා Promotion Tab වල ආකාරයටයි ක්‍රියාකරන්නේ. ඒ වගේම ඔබට ලැබෙන එක ආකාරයේ ඊමේල් පණිවුඩ එකට ගොනු කර දැක්වීමට මේ අලුත් ඇප් එකට හැකියාව තියෙනවා. ඉතින් ඔබේ බැංකු ලිපි ලේඛන හා බිල්පත් වෙන වෙනමම ගොනු කරන්නට මේ ඇප් එකට හැකියාව තියෙනවා. ඒ වගේම ඔබට අවශ්‍ය පරිදි ලිපි ගොනු කරගන්නටත් හැකියාව තියෙනවා.
ඒ වගේම වැදගත් ඊමේල් පණිවුඩ සඳහා වැඩි අවධානයක් දෙන්නටත්, මිතුරන් ඔබට එවන ඡායාරූප, ගුවන් ගමන්, ඉදිරියට නියමිත උත්සව හා වැඩසටහන් පිළිබඳ විස්තරත් වෙන වෙනමම ලබා දෙන්නට මේ ඇප් එකට හැකියාව තිබෙනවා. ඒ වගේම ඊමේල් පණිවුඩයේ සඳහන් විස්තර වලට අදාල වෙනත් තොරතුරු අන්තර්ජාලයෙන් උකහා දක්වන්නටත් හැකියාව තිබෙනවා.
Reminders හරහා ඔබට එදිනෙදා කාර්යයන් මතක් කර දීමටත්, ඒ සමඟම ඒ හා සම්බන්ධ තොරතුරු සපයන්නට පුළුවන්. උදාහරණයක් විදියට ඔබ හෝටල් කාමරයක් වෙන්කර විට ලැබෙන ඊමේල් පණිවුඩය සමඟ ඒ හෝටලය පිහිටි ස්ථාන පිළිබඳ සිතියමක් ඇතුලත් කරන්නට Inbox ඇප් එකට හැකියාව තිබෙනවා.

මේ ඇප් එක නිපදවීමේ කාර්යය වසර ගණනක ක්‍රියාවලියක් බවත්, ඒ සඳහා සම්පූර්ණ දායකත්වය ලැබුනේ Gmail සේවක පිරිසගෙන් බවත් Google සමාගම පවසනවා. Google මෑතකදී හඳුන්වා දුන් නව අතුරු මුහුණත් රටාවක් වන Material Design අනුව නිර්මාණය කර ඇති මේ ඇප් එක Android 4.1 හා iOS 7 සිට ඉහලට සහාය දක්වනවා. කෙසේ නමුත් මේ වනතෙක් Download කිරීම සඳහා අවස්ථාව සලසා නැති මුත් ඒ සඳහා Invite ඉල්ලීමට ඔබට inbox@google.com වෙත ඊමේල් පණිවුඩයක් යොමුකල හැකියි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Microsoft සමාගම විසින් අද දිනයේ සැන් ෆ්‍රැන්සිස්කෝ හීදී විශේෂ හමුවක් සංවිධානය කර තිබුනා. එය සංවිධානය කර තිබුනේ නවතම වින්ඩොස් මෙහෙයුම් පද්ධතිය හඳුන්වා දීමටයි. නමුත් බොහෝ දෙනා විශ්මයට පත්කරමින් මයික්‍රොෙසාෆ්ට් විසින් අද දින හඳුන්වා දුන්නේ Windows 9 මෙහෙයුම් පද්ධතිය නොවෙයි. ඒ වෙනුවට Windows 10 මෙහෙයුම් පද්ධතිය හඳුන්වා දීමටයි මයික්‍රොෙසාෆ්ට් කටයුතු කලේ. කෙසේ වෙතත් මේ නව මෙහෙයුම් පද්ධතිය තවමත් Preview අවස්ථාවේ පමණයි පවතින්නේ. ඒ නිසා මෙහි බොහෝ අඩුපාඩු ඇති අතර ඔබේ දිනපතා භාවිතකරන පරිගණකයටනම් මෙය කිසිසේත්ම තවමත් සූදානම් නැහැ.
මේ නව මෙහෙයුම් පද්ධතිය පිළිබඳව අදහස් දක්වමින් මෙහෙයුම් පද්ධති ප්‍රධානී Terry Myerson පවසා සිටියේ ලොව පුරා බිලියන 1.5කට අධික පිරිසක් දැනට Windows මෙහෙයුම් පද්ධතිය භාවිත කරන බවයි. ඒ වගේම මෙය වින්ඩෝස් මෙහෙයුම් පද්ධතියේ විශේෂ සංධිස්ථානයක් බැවින් Windows 9 වෙනුවට Windows 10 ලෙස මෙහෙයුම් පද්ධතිය හඳුන්වා දෙන බවයි.
එළඹෙන වසරේ මුල් භාගයේදී වෙළඳපලට නිකුත් කිරීමට නියමිත මේ නව මෙහෙයුම් පද්ධතියේ Tech Preview එක ඔබට download කරගැනීමට අවස්ථාවද හෙට දිනයේ සිට සැපයීමට නියමිතයි. ඒ නිසා ඔබ යම් හෙයකින් Windows 10 ලබාගැනීමට කැමැත්තෙනි සිටිනවා නම් පහත යොමුව ඔස්සේ ඔබට නිකුත් කල විගසම ලබාගත හැක.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඇපල් සමාගම මෙවර අලුතින් යමක් හඳුන්වා දෙනවා වෙනුවට සිදුකලේ වෙනස් වන ඉල්ලුමට අනුව වඩා හොඳ නිෂ්පාදනයක් එලිදැක්වීමයි. ඒ වගේම iPhone හි සෑම අස්සක් මුල්ලක් නෑරම upgrade කරන්නටත් ඇපල් සමාගම තීරණය කරලා. ඒ අනුව දැනට වෙළඳපලේ ඇති හොඳම ජංගම දුරකතනයක් විදියට ඇපල් iPhone 6 හඳුන්වන්න පුළුවන්. හොඳම ජංගම දුරකථනය කියලා වුනත් හඳුන්වන්න පුළුවන්. ඒත් මේ නිකුත් වුනේ අවුරුදු 7ක් තිස්සේ ලත් අත්දැකීම් වලින් නිපදවූ තවත් එක් iPhone එකක් විතරයි. See More: http://techguru.lk/gadgets/iphone-6-in-sri-lanka-review/
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සාමාන්‍යෙයන් iPhone භාවිත කරන කෙනෙක් තමන්ගේ ෆෝන් එක cover එකක් හරි case එකක් හරි දාලා පාවිච්චි කරනවා දකින්න අමාරුයි. ඒත් අලුතින් නිකුත් වූ iPhone 6 Plus දුරකථනයට නම් ඔබට ඒ වගේ දෙයක් භාවිත කරන්නට වේවි කියලයි අපිටනම් හිතෙන්නේ. මොකද iPhone 6 Plus භාවිත කරන බොහෝ දෙනෙක් දැන් දැන් ඒ අයගේ ජංගම දුරකථනය සාක්කුවේ තිබියදී නැවී තිබීම ගැන පැමිණිලි කර තිබෙනවා. එය සුළු නැවීමක් වුවත් පහසුවෙන් දැකිය හැකි වෙනසක්. බොහෝ දෙනෙකුගේ ජංගම දුරකථන නැවී තිබුනේ ඉහළ ප්‍රදේශයට ආසන්නවයි.
සමහරක් මේ ගැන අදහස් දක්වමින් කියා සිටියේ තද ඇඳුම් ඇඳීම නිසා මෙය සිදුවූ බවයි. ඒත් ඒක එහෙම වෙන්න පුළුවන්ද? iPhone ජංගම දුරකථනය හා iPhone 6 Plus ද්විත්වය නිකුත්වීමටත් ප්‍රථම එය නිර්මාණය කිරීමට ගන්නා උසස් තත්වයේ අමුද්‍රව්‍ය පිළිබඳ කතා බහට ලක්වුනා. ඇලුමිනියම් කියන්නේ සාමාන්‍යෙයන් මෘදු ලෝහයක්. නමුත් ජංගම දුරකථනයක් මේ වගේ නැමීමට ලක්වීම සාධාරණිකරනය කරන්න එය කරුණක් නෙවෙයි. මීට ප්‍රථම iPhone 5S සඳහා මෙවැනි පැමිණිලි වාර්ථා වුනේ නැති තරම්. ඉතින් ඔන්න දැන් ඔබේ ජංගම දුරකථනයෙන් iPhone 6 Plus වෙත මාරු වෙනවාද කියලා හිතලා බලන්න ඔබට සිදු වේවි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
උසස් නිමාවත්, සෑම අතින්ම upgrade වීමත්, අඟල් 4.7 ක විශාල තිරයත් විශේෂයි.
මිලෙන් අධික වීම (මෙම මිලට සුපිරිතම android දුරකථනයක් ලබගත හැකියි.)

ඇපල් සමාගම මෙවර අලුතින් යමක් හඳුන්වා දෙනවා වෙනුවට සිදුකලේ වෙනස් වන ඉල්ලුමට අනුව වඩා හොඳ නිෂ්පාදනයක් එලිදැක්වීමයි. ඒ වගේම iPhone හි සෑම අස්සක් මුල්ලක් නෑරම upgrade කරන්නටත් ඇපල් සමාගම තීරණය කරලා. ඒ අනුව දැනට වෙළඳපලේ ඇති හොඳම ජංගම දුරකතනයක් විදියට ඇපල් iPhone 6 හඳුන්වන්න පුළුවන්. හොඳම ජංගම දුරකථනය කියලා වුනත් හඳුන්වන්න පුළුවන්. ඒත් මේ නිකුත් වුනේ අවුරුදු 7ක් තිස්සේ ලත් අත්දැකීම් වලින් නිපදවූ තවත් එක් iPhone එකක් විතරයි.
දැන් දැන් විශාල දුරකථන සඳහා ලොකු අවධානයක් යොමුවෙලා. අඟල් 4ක තිරයක් ඇති iPhone 5S වැනි දුරකථන දැන් කුඩා ප්‍රමාණයේ දුරකථන ගණයටයි වැටෙන්නේ. මීට ටික දිනකට පෙර නිකුත් වූ iPhone 6 ජංගම දුරකථනය iPhone පරම්පරාවේ වෙනසක් ඇති කල ජංගම දුරකථනයක් විදියට හඳුන්වන්න පුළුවන්. ඒ එහි විශාල ප්‍රමාණය නිසයි. මේ හේතුව නිසා නව iPhone 6 සඳහා වැඩි අවධානයක් හිමිවෙලා. ඒ වගේම ලොව පුරා සීග්‍රෙයන් අලෙවි වීමටත් පටන් අරගෙන. iPhone 6 සමඟ ඊටත් වඩි විශාල තිරයක් සහිත iPhone 6 Plus නිකුත් වුනා. ඒත් දැනට ඔබට ලංකාවේදී මිලදී ගන්නට පුළුවන් iPhone 6 පමණයි.
Unboxing
ඇපල් සමාගම සිය නිෂ්පාදන වල ඇසුරුම ගැන වැඩි අවධානයක් යොමුකරනවා. ඒ නිසාම උසස් නිමාවකින් යුත් ඇසුරුමකින් තමයි iPhone 6 වෙළඳපලට පැමිණෙන්නේ. හැබැයි අමතක කරන්න එපා. මේ ඇසුරුමේ මිලත් ඔබ ගෙවන දුරකථනයේ මිලට ඇතුලත් වෙනවා. ඇසුරුම ඉවත් කරන්නට නම් පිටුපස ආවරණය තියුණු තලයක් මඟින් ඉවත් කල යුතුයි. පසුව ඉහළ ආවරණය ඉවත් කල යුතුයි. එය තරමක් පරස්සමින් කල යුතු වන්නේ එක්වරම ඔබේ වටිනා දුරකථනය විසිවී යා හැකි නිසයි. ජංගම දුරකථනයේ පහලින් ඔසවා ඔබේ iPhone 6 ජංගම දුරකතනය ඇසුරුමෙන් ඉවත් කරන්න පුළුවන්.
පෙර මෙන්ම ඇසුරුමේ ඇති අනෙකුත් දේ අතර නොයෙකුත් පත්‍රිකා, ඇපල් logo ස්ටිකර් ඇතුලත්. Sim Remover එකත් ඒ අතර දකින්නට පුළුවන්. මේ කුඩා මෙවලමෙන් ඔබේ Nano Sim පත iPhone 6 ජංගම දුරකථනයට ඇතුලත් කල හැකියි. ඇතුලතින් Power Connector එක, Data Cable එක සහ Head Phone එක මනා අයුරින් අසුරා තිබෙනවා. ඒ අනුව packaging අතින් නම් iPhone 6 හි ඒ තරම් වෙනසක් දකින්නට නැහැ.
iPhone 6 නිකුත් වන්නේ Space Gray, White හා Gold යන වර්ණ තුනෙනි. ඒ අතරින් අපි අද review කරන්නේ iPhone 6 Gold දුරකථනයයි. වර්ණ වෙනස හැරුණු විට මේ සංසකරණ තුනෙහි වෙනත් වෙනසක් නැහැ.

මීට පෙර නිකුත් කල iPhone මෙන්ම මේ නව iPhone 6හිත් Home Button එක දකින්නට පුළුවන්. කෙසේ නමුත් මීට පෙර පැවති edges සහිත හතරැස් පෙනුම මෙහි දකින්නට නැහැ. ඒ වෙනුවට අලුතින් හඳුන්වා දුන් වක්‍ර වූ සුමට දාර සහිත නව පෙනුමට බොහෝ දෙනා මුලදී කැමැත්තක් දැක්වූයේ නැහැ. පුද්ගලිකව මා වුවත් ඒ පෙනුමට කැමැති වුනේ නැහැ. ඒත් මේ අලුත් ජංගම දුරකථනය අතට ගත් වහාම ඒ ආකල්පය ක්ෂණිකයින් වෙනස් වුනා. ඒ වගේම සිහින් පෙනුමත්, සැහැල්ලු බවත් නිසාම ක්ෂණිකයෙන් හිත් ඇද බැඳගන්නට iPhone 6 සමත්. ඒ වගේම ඇපල් නිෂ්පාදන වලටම ආවේනික වූ උසස් පෙනුමත් ඒ ආකාරයටම මෙහි දකින්නට පුළුවන්.
මේ දවස් කිහිපයේම මම පාවිච්චි කලේ iPhone 6. මම සාමාන්‍යෙයන් Apple Fan කෙනෙක් නෙවෙයි. ඒ නිසා විශාල තිරයක් සහිත ජංගම දුරකථනයක් කියන්නේ මට අරුමයක් නෙවෙයි. ඉතින් මම මේ අලුත් iPhone එක මීට පෙර iPhone භාවිත කරන අය කිහිපදෙනෙකු අතට දීලා බැලුවා. ඒ අය බොහෝ දෙනෙක්ගේ අවධානය ක්ෂණිකව යොමු වුනේ ප්‍රමාණයෙන් විශාල ප්‍රමාණයයි. ඒ වුනත් Android users ලා බොහෝ දෙනෙක්ට නම් iPhone 6 කියන්නේ සාමාන්‍ය ප්‍රමාණයේ ජංගම දුරකථනයක්. මොකද Moto X, Nexus 4 වගේ ජංගම දුරකථන වල ප්‍රමාණයට ආසන්න ප්‍රමාණයක තිරයකියි iPhone 6 සතු වන්නේ.
iPhone 6 හි තිරයට එය නිකුත් වීමටත් ප්‍රථම සිටම වැඩි අවධානයක් හිමි වුනා. ඒ පිළිබඳ විවිධ මත පළවූ අතර ඒ අතරින් සමහර තැනක සඳහන් වුනේ මේ තිරය බිඳ දැමිය නොහැකි ලෙසයි. ඒත් එය ඇත්තක් නොවන බව දැන් හෙලි වෙලා. අවාසනාවකට අපට තවමත් drop test එකක් කරන්නට තරම් හැකියාවක් නම් නැහැ.
පික්සල් 750 x 1334 සහිත අඟල් 4.7 ක තිරයේ Color reproduction එක උසස්. ඒ වගේම වැඩි ආනතියකින් වුවත් හොඳින් දිස් වනවා. Samsung Galaxy Note 4 තරම් පික්සල් ඝණත්වයක් නැති වුනත් මෙය අතිශය උසස් තිරයක්. ඒ වගේම තිරය මනාලෙස දුරකථනයේ බඳ සමඟ සම්බන්ධ වනවා. ඒ නිසා අතර අපහසුවක් හෝ වෙනසක් දැනෙන්නේ නැහැ. ඒ වෙනුවට එකම ද්‍රව්‍යයකින් තනා සුමට ලෙස ඔප මට්ටම් කල ජංගම දුරකථනයක් ලෙසයි හැඟෙන්නේ. කෙසේ නමුත් සිහින් හා බරින් සැහැල්ලු නිසා පහසුවෙන් දෙකට කැඩී යා හැකි ආකාරයක් ඔබට දැනෙන්න පුළුවන්.

දුරකථනයේ පසුපස සුදු පැහැ රේඛා සටහන් පෙනෙන්නේ ස්ටිකර් අලවා ඇති ආකාරයටයි. ඒ වගේම පසුපස කැමරාව තරමක් ඉදිරියට නෙරා තිබීමත් තරමක් අපහසුතාවක්. මන්ද ඒ නිසා iPhone 6 පැතලි මතුපිටක තැබූ විට කැමරාවේ ඉදිරිපස වීදුරුව ස්පර්ශ වනවා. ඒ නිසා එය පහසුවෙන් සීරිමට හැකියාවක් ඇති ලෙසයි දැනෙන්නේ. පුද්ගලිකව මට වුවත් ඒ හැඟීම දැනුනා. නමුත් කැමරා වීදුරුව උසස් වීදුරු වර්ගයකින් තනා ඇති නිසා පහසුවෙන් සීරීම් වලට ලක් වන්නේ නැති බවයි ඇපල් සමාගමනම් පවසන්නේ.
Performances
iPhone 6 කියන්නේ මොන පැත්තකින් බැලුවත් සුපිරි ජංගම දුරකථනයක්. ඇපල් සමාගම පසුගිය වසර පුරාවටම iPhone හි සෑම අඟලක් පාසා දියුණු කරන්නට ක්‍රියාකර ඇති බවනම් පැහැදිලියි. ජංගම දුරකථනය බලගැන්වෙන්නේ A8 ප්‍රොසෙසරයකිනි. ඒ නිසා apps lauch කිරීමේදී. apps කිහිපයක් එකවර ක්‍රියා කිරීමේදී, games play කිරීමේදී 5S ට වඩා වැඩි වේගයකින් ඒ සියල්ල කිරීමට iPhone 6 හට හැකියාව ලැබී තියෙනවා. මීට අමතරව M8 නම් අලුත් ප්‍රොසෙසරයක් මඟින් ඔබේ චලන, ඔබ සිටින උස වැනි දේ සටහන් කරගන්නට සමත්.

කැමරාව
iPhone 6 ලොව හොඳම ජංගම දුරකථනය බවට පත්කරන්නේ එහි කැමරාවයි. මෙගා පික්සල් 8ක කැමරාවක් වුවත්  නව Focus Pixel තාක්ෂණය හා තවත් වැඩිදියුණු කිරීම් නිසා පෙරටත් වඩා හොඳ ඡායාරූප ගන්නට හැකියාව තියෙනවා. ඒ නිසා කිසිම වෙලාවක ඔබට Focus වෙමින් පවතින අවස්ථාවක් දැකගන්නට ලැබෙන්නේ නැහැ. ඒත් මටත් පුරුද්දට වගේ විටින් විට focus කරන්නට touch කෙරුනා.
දැන් Panaroma ඡායාරූප වුවත් High Resolution වලින් ලබාගන්නට හැකියාව තියෙනවා. සරලවම කියනවා නම් සාක්කුවෙන් එලියට අරගෙන තත්පර කිහිපයකින් උසස් තත්වයේ ඡායාරූප ගන්න පුළුවන් හොඳම ජංගම දුරකතනයක් ලෙස iPhone 6 හඳුන්වන්න පුළුවන්. ඒ වගේම තත්පරයට රූපරාමු 60කින් 1080 ප්‍රමාණයේ වීඩියෝ රූගත කරන්නට හැකියාව ඇති මෙහි Slow Mo, Timelapse වැනි විවිධ ආකාර වලටත් රූගත කරන්නට හැකියාව තිබෙනවා. Slow Mo ගැන විශේෂයෙන් කතා කල යුතු වන්නේ තත්පරයට රූප රාමු 240ක තරම් වේගයකින් රූප රාමු ලබාගන්නට මේ කැමරාව හා ප්‍රොසෙසරය සමත්. ඒ නිසා මින් පෙර නොවූ තරම් Slow Motion විඩියෝ රූගත කිරීමේ හැකියාව iPhone හට ලැබී තිබෙනවා.

හැමදේම හොඳට – කිසිවක් නොවෙනස්ව
ඒ තමයි iPhone 6 හි ඔබ දැනගත යුතුම දේවල්. ඇපල් සමාගම මෙවර අලුතින් යමක් හඳුන්වා දෙනවා වෙනුවට සිදුකලේ වෙනස් වන ඉල්ලුමට අනුව වඩා හොඳ නිෂ්පාදනයක් එලිදැක්වීමයි. ඒ වගේම iPhone හි සෑම අස්සක් මුල්ලක් නෑරම upgrade කරන්නටත් ඇපල් සමාගම තීරණය කරලා. ඒ අනුව දැනට වෙළඳපලේ ඇති හොඳම ජංගම දුරකතනයක් විදියට ඇපල් iPhone 6 හඳුන්වන්න පුළුවන්. හොඳම ජංගම දුරකථනය කියලා වුනත් හඳුන්වන්න පුළුවන්. ඒත් මේ නිකුත් වුනේ අවුරුදු 7ක් තිස්සේ ලත් අත්දැකීම් වලින් නිපදවූ තවත් එක් iPhone එකක් විතරයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලංකාවේ ප්‍රථම iPhone 6 ජංගම දුරකථනය ජනනාත් වරකාගොඩ මිලදී ගනී
ඊයේ දිනයේ ඇපල් සමාගම විසින් නව iPhone 6 වෙළඳපලට නිකුත් කිරීමෙන් අනතුරුව පැය කිහිපයකට පසුව ලංකාවේ ප්‍රථම iPhone 6 ජංගම දුරකථනය අලෙවි වී තිබෙනවා. ජනප්‍රිය සංගීතඥයෙක් වන ජනනාත් වරකාගොඩ මහතා විසින් මිලදීගත් මේ ප්‍රථම iPhone 6 ජංගම දුරකථනය අලෙවි කර ඇත්තේ I Device Solutions ආයතනය විසිනි. පහතින් දැක්වෙන්නේ  I Device Solutions හි හිමිකරු දමිත් නිරන්ජ මහතා විසින් ජනනාත් වරකාගොඩ මහතාවෙත අද උදෑසන 6ට ලංකාවේ ප්‍රථම iPhone 6 ජංගම දුරකථනය අලෙවි කල අවස්ථාවයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඇපල් සමාගම විසින් පසුගියදා නවතම iPhone 6 ජංගම දුරකථනය නිකුත් කලා. එහි විශේෂත්ව අතර තත්පරයට රූපරාමු 240ක් දක්වා රූගත කල හැකි කැමරාව හඳුන්වන්න පුළුවන්. මේ නිසා මීට පෙර ජංගම දුරකථනයකින් කල නොහැකි වූ තරම් Slow Motion වීඩියෝ රූගත කරන්නට හැකියාව ලැබී තියෙනවා.
සාමාන්‍යෙයන් තත්පරයට රූපරාමු වැඩි ගණනක් රූගත කරන්නට නම් ඒ සඳහා හොඳ ප්‍රොසෙසරයක් අවශ්‍ය වනවා. ඉතින් මේ නව iPhone 6 හා iPhone 6 Plus හි ඇති A8 ප්‍රොසෙසරයට ඒ හැකියාව තියෙනවා. ඒ අනුව දැන් සාමාන්‍ය පාරිභෝගිකයින්ටත් වෘත්තීය මට්ටමේ වීඩියෝ ලබාගැනීමට හැකියාව ඇතිවනු ඇති බවයි ඇපල් සමාගමේ මතය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඇපල් සමාගමේ අලුත්ම ජංගම දුරකථන වන iPhone 6 හා iPhone 6 Plus වල දෝෂයක් පිළිබඳව ප්‍රවෘත්තිය ලොව පුරා පැතිර ගියා. අලුත් ඇපල් දුරකථන පහසුවෙන් නැමෙන බව දැක්වෙන වීඩියෝ පටයක් අන්තර්ජාලයට නිකුත් වීමත් සමඟ ඇපල් නිෂ්පාදන වලට පහර එල්ල කරමින් විවිධ ජංගම දුරකථන නිෂ්පාදන සමාගම් පවා අන්තර්ජාලයේ සිය හාස්‍යය පළකර සිටියා. ඒ වගේම මේ සිදුවීම ඇපල් සමාගමේ නව නිෂ්පාදන වල අලෙවිය සඳහාද සෘජුවම බලපා තිබුනා.

නමුත් මේ සිදුවීමට පිළිතුරු ලෙස ඇපල් සමාගම සිය නව නිෂ්පාදන වල තත්වය පරීක්ෂාකරන අයුරු දැක්වෙන වීඩියෝ පට අන්තර්ජාලය වෙත මුදා හැරියා. ඒ අනුව අලුත් Apple iPhone 6 වෙළඳපලට නිකුත් කිරීමට පෙර එහි නිෂ්පාදන තත්වය පරීක්ෂා කිරීම සඳහා පර්යේෂණ රාශියක් සිදු කරනවා. ඒ වගේම මේ වන විට iPhone 6  ජංගම දුරකථන 30 000ක් පමණ මේ පර්යේෂණාගාරයේ පරීක්ෂාවට ලක්ව ඇති බවත් වාර්තා වනවා.
ඇපල් සමාගමේ විධායක නිළධාරියෙක් විදෙස් මාධ්‍ය වෙත අදහස් දක්වමින් ප්‍රකාශ කර සිටියේ සිය නිෂ්පාදන සාමාන්‍ය මහජන භාවිතයේදී සිදුවන ගැටීම්, නැවීම්, තැලීම් සඳහා ඔරොත්තු දෙන ලෙස නිමාව ඇති බවයි. ඒ වගේම iPhone 6 ජංගම දුරකථනය නැමෙන වීඩියෝවේ දී සාමාන්‍ය තත්වයකට වඩා වැඩි බලයක් යොදා නැවීම සිදු කරන බවත් ඔහු ප්‍රකාශ කර සිටියා. ඒ වගේම නව iPhone 6 නිෂ්පාදනය කරන ඇලුමිනියම් වර්ගය ටයිටේනියම් මිශ්‍රිත විශේෂ ඇලුමිනියම් වර්ගයක් බවත්, තිරය සහ බඳ වැඩි ආතතියක් දැරිය හැකි පරිදියි නිර්මාණය කර ඇත්තේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Google Nexus ජංගම දුරකථන පෙළ පාරිභෝගිකයින් අතර අතිශය ජනප්‍රියත්වයට පත්වුනා. ඒ අතරිනුත් Nexus S, Nexus හා Nexus 5 ජංගම දුරකථන ත්‍රිත්වය වැඩි අවධානයක් දිනාගත්තා. මේ Nexus දුරකථන පෙලේ අලුත්ම ජංගම දුරකථනය පිළිබඳ තොරතුරු හෙළිවෙමින් පවතිනවා. “Shamu” යන කේත නාමයෙන් හැඳින්වෙන Nexus 6 ජංගම දුරකථනය Motorola සමාගම විසින් නිෂ්පාදනය කරනු ඇති බවයි වාර්තා වන්නේ. මේ නව Nexus 6 හි ඡායාරූප මෙතෙක් එළිදැක්වී නොතිබුනත් පසුගියදා leak වුනු LG G3 ජංගම දුරකථනය හා තවත් විශාල දුරකථනයක් දැක්වෙන ඉහත ඡායාරූපයේ ඇත්තේ නුදුරේදී නිකුත් වීමට නියමිත Nexus 6 (Shamu) බවයි හෙළිව ඇත්තේ.
මේ වසරේ IFA හීදී නිකුත් වූ Moto X 2014ජංගම දුරකථනයේ පෙනුමට ආසන්න පෙනුමකින් යුත් නව Nexus දුරකථනයේ තිරය අඟල් 5.92ක තිරයක් බවයි පැවසෙන්නේ. ඒ වගේම මෙගා පික්සල් 12 ක කැමරාවක්, 2.6GHz quad-core Snapdragon 805 ප්‍රොසෙසරයක් හා 3GB Ram මතකයක්ද මෙහි ඇතුලත්. ඒ වගේම Android L මෙහෙයුම් පද්ධතිය ඇතුලත්ව මේ දුරකථනය නිකුත් වනු ඇති බවත් පැවසෙනවා.

කෙසේ නමුත් තවත් මතයකින් හෙලි වන්නේ මෙය Verizon වෙතින් නිකුත් කෙරෙන Moto X හිම විශාල සංස්කරණයක් බවයි. කෙසේ වුවත් සාමාන්‍යෙයන් Google විසින් නිකුත් කරන Nexus දුරකථන මෙතෙක් එක් Service Provider කෙනෙක්ට පමණක් සීමා කෙරුනේ නැහැ. ඒ නිසා මේ අත්භූත ජංගම දුරකථනය Moto X සංස්කරණයක්ද එසේත් නැත්නම් Motorola Nexus 6 ද යන්න පිළිබඳව තීරණය ඔබටම භාරයි. කෙසේ වුනත් මේ පිළිබඳ තොරතුරු ලද වහාම ඔබව දැනුවත් කිරිමට අප සූදානම්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මුළු ලොවම කම්පා කරමින් අතුරුදන් වූ MH370 ගුවන් යානය පිළිබඳ සෝදිසි මෙහෙයුම් වලදී මේ වනතෙක් යානය පිළිබඳ කිසිදු හෝඩුවාවක් නොලැබුනත් සාගර පතුලේ තොරතුරු බොහෝමයක් මේ හරහා හෙළිවෙමින් පවතිනවා. මේ සෝදිසි මෙහෙයුම් සඳහා මූලිකත්වය ගෙන කටයුතු කරන ඕස්ට්‍රේලියානු නාවික හා ගුවන් හමුදා ප්‍රථම වරට මෙතෙක් අවධානයට ලක්නොවූ සාගර පතුලක් පිළිබඳ තොරතුරු හෙළිවෙලා. මීට අමතරව මීටර් 1500ක් පමණ ගැඹූරු මුහුදේ ඇති සක්‍රීය ගිනිකඳු පවා මේ සෝදිසි මෙහෙයුම් වලදී හෙළිව ඇත.

සෝනාර් තරංඟ යොදාගනිමින් කරන ලද මේ පර්යේෂණ යානය සෙවීමේ සෝදිසි මෙහෙයම් සඳහා වැදගත් වන බවත්, මේ තොරතුරු මත පදනම්ව ඉදිරි මෙහෙයම් සිදුකරන බවත් ඕස්ට්‍රේලියානු රජය පවසා සිටියා.

පසුගිය මාර්තු මස 08 වනදින මැලේසියාවේ අගනගරය වන ක්වාලාලාම්පූර් හි සිට චීනයේ බීජිං නුවර දක්වා පියාසර කරමින් තිබියදී රේඩාර් පද්ධතියෙන් අතුරුදන් වුනා. මඟීන් හා කාර්ය මණ්ඩලය 239 දෙනෙකු සමඟ අතුරුදන් වූ මෙම යානය සෙවීමට රටවල් 25කට අධික ප්‍රමාණයක් සියදායකත්වය සැපයූවත් මේ වන තෙක් විශ්වාසකටයුතු හෝඩුවාවක් ලැබී නැහැ. එසේ නමුත් මීට ප්‍රථම විවිධ අවස්ථා වලදී යානයේ සුන්බුන් පිළිබඳ තොරතුරු වාර්ථා වුනා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මිලෙන් අඩු ජංගම දුරකථනයක් වීමත්, අඩු මුදලකට සෑම පහසුකමක්ම වාගේ ඇතුලත් ජංගම දුරකථනයක් වීමත් ය.
තිරයේ දීප්තිය පාලනය manual සිදුකිරීමට සිදුවීම සහ කල් ගතවීමේදී දුරකථනය slow වීම අවාසි වේ.
අපි අද කතා කරන්නේ ලංකාවේ බෙහෙවින් ජනප්‍රිය ජංගම දුරකථනයක්. මේ ජංගම දුරකථනය ලංකාවේ පමණක් නොවෙයි බොහෝ ආසියාතික රටවල් අතර වැඩිම අලෙවියක් ඇති ජංගම දුරකථනයක්. ඒ තමයි Samsung Galaxy S Duos 2.

Samsung Galaxy S Duos ජංගම දුරකථනයේ දෙවන සංස්කරණය වන මේ දුරකථනයත් Dual Sim ජංගමදුරකථනයක්. මේ දුරකථනය ආසියානු රටවල් අතරේ ජනප්‍රිය වීමට හේතු වූනේ මේ දුරකථනය Dual Sim පහසුකම, කැමරාව, අඟල් 4ක තිරය වැනි අත්‍යවශ අවශ්‍යතා සියල්ලක්ම පාහේ සපුරන නිසයි. ඒ වගේම අඩ් මිලකට මිලදීගත හැකි වීමත් වැදගත් වනවා.

Unboxing
අපි මුලින්ම බලමු මේ දුරකථනය සමඟ ඔබට ලැබෙන දේ මොනවාද කියලා. බැටරිය, චාජරය, Data Cable හැරුණුවිට Headphone එකද මේ දුරකථනය සමඟ ඔබට ලැබෙනවා. මේ සමඟ ලැබෙන චාජරය උසස් තත්වයේ චාජරයක් වන අතර සුදු පැහැති Headphone එකනකම් වැඩි වේලාවක් කනේ රඳවාගෙන සිටීමෙන් යම් වේදනාවක් ඔබට දැනෙන්නට පුළුවනි. Datacable එකනම් සාමාන්‍ය කේබලයක්.

පිටිපස ආවරණය පහසුවෙන් ගලවා ඉවත්කල හැකි මෙන්ම බැටරියත් පහසුවෙන් ඉවත්කල හැකියි. එකමත එක රැඳවිය යුතු සිම්පත් ද්විත්වය සාමාන්‍ය ප්‍රමාණයේ සිම්පත් වීමත් විශේෂ වාසියක්. මන්ද තවමත් බොහෝ දෙනා අතර වැඩිවශයෙන් භාවිත වන්නේ සාමාන්‍ය සිම්පත්.

ඒ වගේම කළු සහ සුදු වර්ණ වලින් මිලදී ගත හැකි මෙහි බඳ සම්පූර්ණයෙන්ම වාගේ නිමවා තිබෙන්නේ ප්ලාස්ටික් වලින්. එසේ වුවත් S Duos 2කළු පැහැ දුරකථනයේ පිටුපස ආවරණය රටා සහිත ප්ලාස්ටික් ආවරණයක් නිසා තරමක උසස් පෙනුමක් එයට ලැබී තිබෙනවා. ඒ වගේම කළු පැහැ ජංගම දුරකථනය සමඟ වුවත් ලැබෙන්නේ සුදු පැහැ Headphone එකක් වීමනම් අවාසියක්.

පසුගිය වසරේ නොවැම්බර් මස නිකුත් වූ මේ දුරකථනය ලංකාවේ වෙළඳපලට නිකුත් වුනේ මීට මාස කිහිපයකට පෙර වුවත් තවමත් හොඳ අලෙවියක් දකින්නට පුළුවන්. මිලිමීටර් 10.6ක ඝනකමකින් යුත් මේ S Duos 2 ජංගම දුරකථනය බරින් ග්‍රෑම් 118 ක් බර වනවා. ඒ වගේම අඟල් 4ක් වන තිරය අඟලකට පික්සල් 223ක් පමණ ඇතුලත් නිසා සැලකිය යුතු මට්ටමේ හොඳ තිරයක් ලෙස හඳුන්වන්නට පුළුවන්.

Hardware
Android 4.2.2 Jellybean මෙහෙයුම් පද්ධතිය ක්‍රියාත්මක වන S Duos 2 ජංගම දුරකථනය බලගැන්වෙන්නේ Dual-core 1.2 GHz Cortex-A9 ප්‍රොෙසසරයකින්. ඒ වගේම Accelerometer, proximity සෙන්සරය හා මාලිමාවක් ද ඇතුලත් නමුත් ජංගම දුරකථන තිරයේ දීප්තීය පාලනය සඳහා සෙන්සරයක් නැහැ. ඒ නිසා පරිසර තත්වයට ගැලපෙන ලෙස තිරයේ දීප්තිය වෙනස් කිරීමට ඔබට සිදුවනවා. නමුත් එළිමහනේදී පහසුවෙන් තිරයේ ඇති දේ දැකගැනීමට හැකි තරමට තිරයේ දීප්තිය ප්‍රමාණවත්. ඊට අමතරව ඔබ සිටින ස්ථානය පිළිබඳ තොරතුරු ලබාගැනීම සඳහා GPS පහසුකම් ද දේශිය නාලිකා ගණනාවක් සඳහා සහාය දක්වන FM රේඩියෝවක්ද මෙයට ඇතුලත්. නමුත් බොහෝ දුරකථන මෙන්ම රේඩියෝවට සවන්දීම සඳහා Headphone එක සම්බන්ධ කලයුතුයි.

මීට අමතරව දුරකථනයේ අභ්‍යන්තර මතකය 4 GB පමණ වන අතර ඔබට අවශ්‍ය පරිදි MicroSD Chip මඟින් එය වැඩි කරගත හැකියි. මෙහි රැම් මතකය 768 MB වන නිසා සාමාන්‍යයෙන් එකවර apps කිහිපයක් ධාවනය කල හැකියි. එසේ වුනත් කල් ගත වීමත් එක්ක ඔබට සුමට ලෙස ජංගම දුරකථනය ක්‍රියාකරවීමට නම් නිතර නිතර apps kill කරන්නට සිදු වේවි. 4GB අභ්‍යන්තර මතකයක් ඇති වුවත් මෙහෙයුම් පද්ධතිය හා අනෙකුත් built in apps නිසා ඔබට ඉතිරිවන්නේ 2GB ටත් වඩා අඩු ඉඩ ප්‍රමාණයක්. ඒ නිසා විශාල Games හා වැඩි ඉඩක් වැයවන apps බාහිර Micro SD වෙත මාරු කිරමට ඔබට සිදුවේවි. ඒ නිසා Apps install කිරීමේදී තරමක් සැලකිලිමත් වීමට ඔබට සිදුවේවි.

සාමාන්‍යෙයන් විශාල android දුරකථකන භාවිත කරන කෙනෙකුටනම් මේ දුරකථනය කුඩා දුරකථනයක් ලෙස දැනෙන්නට පුළුවන්. එහෙත් අඟල් 4ක තිරයක් ඇති මේ දුරකථනය ආසන්න වශයෙන් iPhone 5 දුරකථනයේ ප්‍රමාණයට සමානයි. ඉහළින් පිහිටන speaker එක හොඳ තත්වයේ ස්පීකරයක් වන අතර ඒ හරහා දුරකථන ඇමතුම් වලදී පැහැදිලි බාහිර ශබ්ද වලින් තොර හඬක් ඇසිය හැකියි.

ඔබේ නව ජංගම දුරකථනයේ ආරක්ෂාවට බාහිර ආවරණයක් මිලදී ගත හැකි වුවත් එවැනි ආවරණයක් මඟින් ජංගම දුරකථනයේ නියම පෙනුම නැතිවී යනවා. ඒ නිසා භාවිතයට තරමක් අපහසු විය හැකියි. නමුත් සුදු පැහැ S Dous 2 දුරකථනය තරමක් ලිස්සන සුළු නිසා ආරක්ෂාව පිළිබඳව අවධානය යොමු කිරීමත් වැදගත්.

Connectivity
අන්තර්ජාල සම්බන්ධතාව සඳහා GPRS, EDGE ට අමතරව වේගවත් HSDPA සම්බන්ධතාවක් ඔබට අත්විඳිය හැකියි. ඒ වගේම Wifi Hotspot එකක් ලෙස යොදාගෙන ඔබේ ලැප්ටොප් පරිගණකයට හෝ තවත් ජංගම දුරකථන කිහිපයකට වුවත් අන්තර්ජංල සම්බන්ධතාව ලබාගත හැක. Wifi වලට අමතරව Bluetooth හෝ USB ඔස්සේ වුවත් ඔබේ පරිගණකය හා සම්බන්ධ වීමට මේ දුරකථනයට හැකියාව තිබෙනවා. ඒ වගේම MicroUSB port එක හරහාමයි මෙහි බැටරි චාජරය සම්බන්ධ වන්නේ.

GPS සම්බන්ධතාවය ඉතාමත් නිවැරදි ලෙස ලබාගැනීමට සමත් නිසා ඔබ සිටින ස්ථානය නිවැරදිව දැනගැනීම හැකියාව තිබෙනවා. මීට අමතරව Google Maps සඳහා මෑතකදී ලංකාවට හඳුන්වා දුන් Google Navigation වුවත් භාවිතකරන්නට හැකියාව තිබෙනවා.

Camera
S Dous 2 හි කැමරාව පිළිබඳව විශේෂයෙන් සඳහන් කල යුතුයි. පසුපස කැමරාව 5MP වන මෙහි ඉදිරිපස කැමරාව VGA කැමරාවක්. උසස් තත්වයේ ජංගම දුරකථන සමඟ සංසන්ධනය කරන විට නම් ඒ තරම් හොඳ කැමරාවක් නොවූවත් මෙහි කැමරාව සාමන්‍ය එදිනෙදා භාවිතයට නම් කදිමයි. ඒ වගේම විවිධ Modes යොදා ඡායාරූප ලබාගැනීමට හැකිවීමත්, LED Flash එකක් තිබීමත් නිසා අඳුරේදී වුවත් හොඳ ඡායාරූප ලබැගැනීමට හැකියාව තිබෙනවා. ඒ වගේම තත්පරයට රූපරාමු 30කින් 720p HD වීඩියෝ රූගත කරන්නටත් මේ කැමරාව සමත්. එසේ වුනත් ක්ෂණිකයෙන් ඡායාරූප ගැනීමටනම් මේ කැමරාව එතරම් යෝග්‍ය නැහැ. Ram මතකය හො ප්‍රොෙසසරය උසස් තත්වයේ නැති නිසා ඡායාරූප නැරඹීමේදීත් ඔබට තරමක් වේලාවක් ගතවනවා. ඒත් එය ඒ තරම් විශාල ගැටළුවක් නෙවෙයි. ඒ වගේම ඉදිරිපස VGA කැමරාව වුවත් හොඳ තත්වයේ Selfie ලබාගන්නට ප්‍රමාණවත්. කෙසේ නමුත් අඳුරේදී නම් මේ තත්වය තරමක් වෙනස්. ඒ වගේම Volume Key එක කැමරාවේ Zoom Key එක විදියටත්, Shutter Button එක ලෙසත් අවශ්‍ය පරිදි වෙනස් කරගන්නට පුළුවන්.

Software
SMS සඳහා default app එක ලෙස Hangout නොපැමිනියත් එය පහසුවෙන් වෙනස් කරගත හැකියි. ඒ හරහා ඔබට පහසුවෙන් ඔබේ Google ගිණුමේ Hangouts සහ SMS පණිවුඩ එකම app එකක් තුලින් යැවිය හැකියි.

වෙබ් බ්‍රවුසරය භාවිතයේදීනම් Google Chrome වෙනුවට Samsung බ්‍රව්සරය භාවිතා කිරීමෙන් lag වීමකින් තොරව වෙබ් අඩවි පරිශීලනයට ඔබට හැකියාව ලැබේවි. මීට අමතරව සැම්සුන් මඟින් නිකුත් කරන ලද Android මෙහෙයුම් පද්ධතිය මෙහි ඇතුලත් නිසා ෆේස්බුක් වැනි ඇප්ස් වල පවා හොඳින් සිංහල අකුරු දර්ශණය කිරීමට මේ ජංගම දුරකථනය සමත්. කෙස් නමුත් Samsung Keyboard එක නම් තරමක් භාවිතයට අපහසු keyboard එකක්. ඒ නිසා ඒ වෙනුවට Swype හෝ වෙනත් Keyboard එකක් භාවිත කිරීම යෝග්‍යයි. එසේ වුනත් එලෙස වෙනත් Keyboard එකක් යොදාගැනීම ඔබේ ජංගම දුරකථනය තරමක් slow වීමට හේතුවක් විය හැකි නිසා ඒ පිළිබඳව සැලකිලිමත්වන්න. සැම්සුන් සමාගම විසින් නිරන්තරයෙන් updates නිකුත් කරන නිසා දුරකථනයේ මෘදුකාංග දෝෂනම් ඒ තරම් දකින්නට නැහැ. ඒත් වරක් දෙවරක් force close විය හැකි අතර එය සාමාන්‍යයි.

ග්‍රැෆික්ස් සඳහා Broadcom’s VideoCore-IV චිප් එක භාවිත වන අතර එය Qualcomm Adreno 220 චිප් එකට සමාන ක්‍රියාකාරීත්වක් දකින්නට පුළුවන්. ඒ වගේම සැම්සුන් දුරකථන සඳහාම විශේෂ TouchWiz UI එය මෙහි ඇතුලත් නමුත් ඔබට අවශ්‍ය නම් Android KitKat සඳහා පැමිණෙන Google Now Launcher එක පහසුවෙන් ඔබට Google Play හරහා ස්ථාපිත කරගන්නට පුළුවන්. ඒ හරහා ඔබට Nexus ජංගම දුරකථනයක පෙනුමක් ඔබේ ජංගම දුරකථනය එක්කරගන්නට පුළුවන් වගේම වඩාත් අලංකාර පෙනුමක් එක්කර ගන්නට පුළුවන්. සැම්සුන් TouchWiz UI එකට කැමති අය වගේම අකමැති අයත් බොහෝ දෙනෙක් සිටිනවා. ඒත් සැම්සුන් හි dialer app එකනම් පහසුවෙන් ඇමතුම් ලබාගැනීමට හැකිවන පරිදියි නිර්මාණය කර තිබෙන්නේ.

මේ දුරකථනය පෙනුමින් හා බොහෝමයක් දේ අතින් එක සමාන තවත් දුරකථනයක් වෙළඳපලේ ඇති අතර Galaxy Trend Plus S7580 නමින් හැඳින්වෙන එය එක් සිම්පතක් සඳහා පමණයි සහාය දක්වන්නේ. ඒ නිසා මිලදී ගැනීමට පෙර ඒ පිළිබඳව හොඳින් සොයාබැලීමට ඔබට සිදුවනවා.

Battery
මිලි ඇම්පියර් 1500ක පමණ ලිතියම් අයන් බැටරියේ ආයුකාලය නම් සාමාන්‍යෙයන් දිනක වැඩකටයුතු සඳහා ප්‍රමාණවත්. ඒ වගේම අන්තර්ජාල සම්බන්ධතාව ඇතුව වුවත් අනෙකුත් දුරකථන හා සසඳන විට වැඩි ආයුකාලයක් බැටරිය සක්‍රීය පවතිනවා.

ක්‍රියාකාරීත්වය අතින් නව S Duos දුරකථනය හොඳ මට්ටමක පවතින අතර games හා heavy websites සඳහාත් හොඳින් සහාය දක්වනවා. එකම අවාසිය වන්නේ කාලයක් භාවිත කිරීමත් සමඟ ජංගම දුරකථනය slow වීමයි. බොහෝමයක් ඇන්ඩ්‍රොයිඩ් ජංගම දුරකථන සඳහා පොදු මේ දෝෂය අනවශ්‍ය apps install නොකිරීම මඟින් හා නිතර නිතර clean කිරීමෙන් තරමක් අඩුකරගත හැකියි.

How to Buy
Samsung Galaxy S Dous 2 ජංගම දුරකථනය ලංකාවේදී රුපියල් 16050සිට 25000 දක්වා මුදලකට මිලදීගත හැකියි. දැනට ලංකාවේ අඩුම මිලට මේ දුරකථනය මිලදීගත හැක්කේ Takas.lk වෙබ් අඩවිය හරහා වන අතර අවුරුදු 2ක නිල වගකීම් සහතිකයත් සමඟම රුපියල් 18900ක් පමණ වේ. මීට අමතරව කොළඹ අවට ප්‍රදේශ සඳහා නොමිලයේ නිවසටම ගෙන්වා ගැනීමේ පහසුකම් පවා Takas.lk වෙබ් අඩවිය සපයා තිබෙනවා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ෆේස්බුක් සමාජ ජාල වෙබ් අඩවිය අද රාත්‍රීයේදී යළි ත් වරක් බිඳ වැටුණි.

නමුත් මේ වනවිට එය යථා තත්ත්වයට පත් කර තිබේ.

පසුගිය ජුනි 30 වන දා ද ෆේස්බුක් වෙබ් අඩවිය මිනිත්තු 30ක පමණ කාලයක් බිඳ වැටී තිබුණි.

ෆේස්බුක් බිඳ වැටීම විදෙස් මාධ්‍ය ද වාර්තා කර තිබුණි.

අද රාත්‍රීයේදී බිඳ වැටී තිබුණු කාලය තුළ Facebook මුල් පිටුව දිස් වූයේ පහත ආකාරයට ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලිංගික ආශාව මඳ කාන්තාවන් සඳහා ලබාදෙන ෆිල්බැන්සෙරින් නම් ඖෂධයක් ඇමරිකානු ආහාර හා ඖෂධ පාලන මණ්ඩලය විසින් අනුමත කර ඇතැයි වාර්තා වේ.

කාන්තා වියාග‍්‍රා ලෙස හැඳින්වෙන මෙම ඖෂධයේ ඇති අතුරු ඵල හේතුවෙන් ඒ වෙත අනුමැති නොදීමට මින් පෙර අවස්ථා දෙකකදීම ආහාර හා ඖෂධ පාලන මණ්ඩලය කටයුතු කර තිබිණි.

18-6ක් ලෙසින් අනුමත කරනු ලැබූවද එම මණ්ඩලය පවසා ඇත්තේ ෆිල්බැන්සෙරින් සතු වාසි හා සමානම හානිකර අතුරු ඵලද පවතින බවයි.

විශාදය සඳහා ඔසුවක් ලෙස මුලින් නිපදවනු ලැබූවද ෆිල්බැන්සෙරින් ඒ සඳහා නොගැලපෙන බව පරීක්‍ෂණ වලදී අනාවරණය වූ අතර කාන්තා ලිංගික ආශාව උද්දීපනය කරන සෙරොටොනින් හා ඩොපැමින් ප‍්‍රතිග‍්‍රාහකයක් ලෙස කටයුතු කරන බවද හෙළි විය.

අවශ්‍ය අවස්ථාවකදී භාවිතා කළ පසු පුරුෂ ලිංගය වෙත රුධිර සංසරණය ඉහළ දමමින් පැය කිහිපයක් පුරා එය සෘජුව පවත්වා ගන්නා වියාග‍්‍රා පෙත්ත මෙන් නොව කාන්තා වියාග‍්‍රා ඖෂධය කාන්තාවන් විසින් දිනපතාම ලබාගත යුතු වේ.

ෆිල්බැන්සෙරින් නිෂ්පාදනය කළ ස්ප්‍රෞට් ෆාමසියුටිකල්ස් සමාගම විසින් සති 24ක පමණ කාලයක් මුළුල්ලේ සිදුකළ පරීක්‍ෂණ වලින් අනාවරණය වී ඇත්තේ ඖෂධය භාවිතා කළ කාන්තාවන්ගෙන් 40-60%ක් පමණ සාර්ථක ප‍්‍රතිඵල ලැබූ බවයි.

කෙසේවෙතත් එහි සාර්ථකත්වය 10%ක් පමණක් බව පැවසේ.  ඒ අනුව මසකට දෙවරක් තුන්වරක් පමණ ලිංගිකව එක්වූ කාන්තාවන්ගේ ලිංගික ක‍්‍රියාකාරීත්වය කාන්තා වියාග‍්‍රා ගත් පසු මසකට සිව්වරක් පමණ වනු ඇතැයි පැවසේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&

Google ආයතනය මඟින් සංවිධානය කරන ලද Google Business Group Success Stories තරඟයේ රටවල් 56ක තරඟකරුවන් 317ක් අතුරින් ප්‍රථම ස්ථානය ලබාගැනීමට ලාංකික නිර්මාණයක් වන Mogo Reader ඇන්ඩ්‍රොයිඩ් යෙදුම (app) සමත් වී ඇත.

තාක්ෂණික ලෝකයේ නැඟී එන ව්‍යාපාරිකයින් ඇගයීමක් ලෙස සංවිධානය කල මේ තරඟයේදී ව්‍යාපාරයේ නවමු බව, ව්‍යාපාරයේ පැවැත්ම වගේම එම ව්‍යාපාරයේ කෙතරම් දුරට ඉහළ නැංවීමට හැකිද, ව්‍යාපාරය පසුපස සිටින අය සහ මෙතෙක් ව්‍යාපාරය පැමිණ ඇති ආකාරය ගැන සලකා බලා ලකුණු පිරිනැමීම සිදුකර ඇත. ඒ වගේම අවසන් වටය සඳහා මනාප වටයක් පැවති අතර ඒ වටයේදී Mogo Reader හා එහි නිර්මාතෘන් පිළිබඳව Google සමාගම විසින් නිර්මාණය කරන ලද වීඩියෝ පටයට හිමි මනාප ගණන සැලකිල්ලට ගන්නා ලදී.

සරලම කියතොත් Mogo Reader මඟින් සිදුකෙරෙන්නේ දිනපතා පළවන ප්‍රවෘත්ති පහසුවෙන් කියවිය හැකි මෘදුකාංගයක්. එහි විශේෂත්වය නම් ඔබට කැමති පරිදි අවශ්‍ය ප්‍රවෘත්ති පමණක් සොයාබැලිය හැකි වීමයි. උදාහරණයක් විදියට ඔබ ක්‍රීඩා පුවත් වලට කැමති කෙනෙක් නම් ලංකාව පුරා විවිධ පුවත් මූලාශ්‍ර වලින් ක්‍රීඩා පුවත් වෙන්කර ඔබට ලබාදීමට Mogo Reader හට හැකියාව තිබෙනවා.
“මේ ගෙවෙන්නේ ලංකාවේ startup සම්ප්‍රදායේ විශාල පිබිදීමක් ඇති අවධියක්. ලැප්ටොප් එකක්, අන්තර්ජාල සම්බන්ධතාවක් පමණක් තිබෙන කෙනෙකුට වුනත් අද පෙරළිකාර නිර්මාණ සිදුකරන්නට හැකියාව තියෙනවා. ඒ නිසා ඔබේ අදහසත් අදම ක්‍රියාවට නංවන්න. මීලඟ ස්ටීව් ජොබ්ස්, මාක් සකර්බර්ග්, බිල් ගේට්ස් අපට ලංකාවෙන් බිහිකරන්න පුළුවන්. ඒකට කාගෙන්වත් බාධාවක් නැහැ.”

මේ ජයග්‍රහණයත් සමඟ ජාත්‍යන්තර වෙළඳපල හා තරඟකිරීමට හැකියාව ඇති නිර්මාණ බිහිකිරීමට තමන් බලාපොරොත්තු වන බව Mogo Reader  හි නිර්මාතෘවන විමුක්ති ලියනගේ අප වෙත පවසා සිටියා.

විමුක්ති ලියනගේ හා ෂමීර වීරසිංහ යන තරුණයින් දෙපළ විසින් පවත්වාගෙන යන Mogo Solution Private Limited සමාගම මීට පෙර දෙස් විදෙස් ආයෝජකයින්ගේ දායකත්වයෙන් පැවැත්වෙන Venture Engine තරඟයේ අවසන් වටයට තේරී පත්ව මූලික ප්‍රග්ධනය ලබාගැනීමට සුදුසුකම් ලැබුවා.
මේ ජයග්‍රහණය නිසාවෙන් ලංකාව තුල තාක්ෂණික දියුණුව ඇති කිරිම සඳහා GBG Sri Lanka එකමුතුව වෙනුවෙන් ද මූල්‍යමය ආධාර සපයා දෙන බවයි Google ආයතනය පවසන්නේ.

පසුගිය දවසක සිංහල භාෂාව Google Translator වෙත එක්වීමත්, Android Lollipop සදහා සිංහල භාෂාව සහාය දැක්වීමත්, Google Street View මෝටර් රථ ලංකාවට පැමිණිමත් වැනි කාරණා සලකන කල තාක්ෂණික ලෝකය තුල මේ පුංචි ලංකාව හිමිකරගෙන ඇති තැන පිළිබඳව අමුතුවෙන් කියන්න දෙයක් නැහැ.


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&


Intelසමාගමේ 2015 වසර සඳහා පෙරදැක්ම හා පසුගිය වසරේ තොරතුරු සමාලෝචන සඳහා පසුගිය දා කොළඹ කිංග්ස්බරි හෝටලයේදී මාධ්‍ය හමුවක් පැවැත්වුනා. එහිදී ඉන්ටෙල් ශ්‍රී ලංකා සභාපති ඉන්දික ද සොයිසා තාක්ෂණික ක්ෂේත්‍රෙය් වේගවත් නව්‍යකරණය පිළිබඳ අදහස් දැක්වූයේ මෙසේයි.

ඉන්දික ද සොයිසා විසින්

තාක්ෂණික ලෝකයේ කිසිවක් නිශ්චලව නොපවතී. පෙර නොදුටු පරිසි එදිනෙදා ජීවිතයේ දත්ත විශාල ප‍්‍රමාණයක් රැුස් කිරීම සහ කළමනාකරණය කළ හැකි නව්‍යතා රැසක් පිරිනමන මොබයිල් සහ ගණන උපකරණයන් අද වෙළෙදපොළ ආක‍්‍රමණය කර ඇත.

සියළුම තොරතුරු තාක්ෂණ ක්ෂේත‍්‍රයන් තුළ දැකිය හැකි වේගවත් නව්‍යකරණය, තාක්ෂණය සහ ගණන බලය අපගේ දෛනික ජීවිතයේ අත්‍යාවශ්‍ය අංගයක් බවට පත් කරන සමෝධානිකරණ යුගය කරා අප ගෙන යාම සඳහා 2015 වර්ෂයේ දීත් එලෙසම අඛණ්ඩව පවතිනු ඇත.

මේ සඳහා ආසියානු පැසිපික් කලාපය සහ ජපානය නායකත්වය සපයනු ඇත.

පරිගණක විකාශනය

සමෝධානිකරණ යුගය (Era of Integration) කරා පියවර තැබීමට අපිට සහාය වෙමින් ස්මාර්ට් උපකරණ මෙම නව යුගයේ ඵලදායිතාවය වර්ධනය කරයි. හැකිලිය හැකි තිරයේ සිට ඉහළ ක‍්‍රියාකාරිත්වයකින් යුත් අඩු බලයකින් ක‍්‍රියාත්මක වන ආකෘති සහ සැහැල්ලු සාධාරණ අනෙකුත් සම්බන්ධක ද්‍රව්‍ය හා ස්වයංක‍්‍රීයව කථා කරන සාධාරණ මිලකට ලබා ගත හැකි සේවාවන් වැනි නව හැකියාවන් අපි දැන් දකින්නෙමු.

අපි තවදුරටත් මූලික මට්ටමේ සම්බන්ධතාවයක් ඇති එක් උපකරණයක් පමණක් තිබෙන පරිසරයක ජීවත් නොවෙමු. දැන් අපි ස්මාර්ට්ෆෝන්ස්, ටැබ්ලට් සහ PCs වැනි පුද්ගලික මට්ටමේ සැබෑ අත්දැකීමක් පිරිනමන විවිධ උපකරණ භාවිත කිරීමට පෙළඹී ඇත. අපි තිර (ස්ක‍්‍රීන්) සහ උපකරණ ලෝකයේ සිට පරිපූර්ණ අත්දැකීමක් කරා ගමන් කිරීමත් සමඟ පරිගණක ද ක‍්‍රමයෙන් වෙනස් වේ.
‘‘ඊළඟ වසරේ දී පරගණක ක්ෂේත‍්‍රයේ මීළඟ යුගය වන ‘තිර රහිත’ පරිගණක යුගයට එනම් GPS ඔරලෝසු සහ එකිනෙකට සම්බන්ධ ගෘහ උපකරණ වැනි අපි අවට පවතින උපකරණයන්හී ගණන බලය පවතින යුගයකට අපි පිවිසෙන්නෙමු.’’යැයි ඉන්ටෙල් අනාගතවාදියා බ‍්‍රයන් ඬේවිඞ් ජොන්සන් පැවසුවේ ය.

ඉන්ටෙල් ආසියානු පැසිපික් සහ ජපාන ආයතනයේ උපසභාපති සහ සාමාන්‍යාධිකාරී ටිම් පාකර් මහතා ඔහුගේ කියමන සනාථ කරන ලදි. අපි සමස්ථ උපකරණ සමූහයටම නව තාක්ෂණය සහ හැකියාවන් එක්කරන තාක්ෂණ රැල්ලේ මුදුන් හිනිපෙත්තේ සිටින්නෙමු. නව්‍යතාවයන් විසින් නව කරළි සහ උපකරණ
අඛණ්ඩව බිහි කරනු ඇත.’’

චීන තාක්ෂණ පරිසර පද්ධතියන්හී (බහුතරය CTE ලෙසින් හඳුන්වන) සන්නම්නාම සහ 2015 සහ ඉන් ඉදිරියට නව්‍යතා බිහිකරමින් ඒ සඳහාම කැපවූ නව්‍යතා මධ්‍යස්ථාන සමඟ ආසියානු පැසිපික් සහ ජපානය මෙම ගණන නව යුගය ඉදිරියට රැගෙන යන තොරතුරු තාක්ෂණ ක්ෂේත‍්‍රයේ වැදගත්ම හවුල්කරු වේ.

සම්බන්ධක උපකරණයන්ට බලපෑම් කරමින් ඉදිරි වසරේ සිදුවන ප‍්‍රධානතම විකාශනය වනුයේ රැහැන් රහිත ආරෝපණය කිරීමේ හැකියාවන් බිහි වීම ය. අපි තව නොබෝදිනකින් අපගේ උපකරණ රැස සමඟ සම්බන්ධවන සහ ඒවා පාලනය කරන ආකාරයේ විශාල පෙරළියක් කරමින් රැහැන් රහිත ලොවකට පිවිසෙනු ඇත.

2015 වසර රැහන් රහිත ආරෝපණයේ මුල් අවධිය බැවින් මෙය සුවිශේෂි සේවාවක් ලෙස ඉහළ පෙළේ උපකරණයන් සඳහා පමණක් මුලින් පිරිනමනු ඇත. නමුත් ඉතාමත් කෙටි කාලයකින් කෝපි සාප්පු සහ අනෙකුත් එවැනි මහජනයා ගැවසෙන ස්ථාන රැහන් රහිත ආරෝපණ කලාප බවට පත්වෙමින් පාරිභෝගිකයන්ගේ යහපත සඳහා එම සේවාව පිරිනමනු ඇත. ‘‘මෙය ලැබීමට පෙර අපි කළේ කුමක් ද යන්න පිළිබඳ පුදුමයට පත්වන දේවල් වලින් එකක් බවට මෙය පත්වෙනු ඇතැයි’’ ඉන්ටෙල් සමාගමේ මොබයිල් සහ සන්නිවේදන සමූහයේ සාමාන්‍යාධිකාරී සහ ඉන්ටෙල් උපසභාපති හර්මන්

බොහෝ දේවල් සමඟින් අන්තර්ජාලය

මනුෂ්‍ය මැදිහත්වීමක් නොමැතිව දත්ත හුවමාරු කිරීමේ හැකියාව පිරිනමන සුවිශේෂි හඳුනාගැනීමේ ලක්ෂණ සමඟ ́නෑම දෙයක් ඉදිරිපත් කළ හැකි බොහෝදෙනාගේ කථාබහට ලක්වන අන්තර්ජාලීයකරණය සමෝධානික යුගයේ ප‍්‍රධාන කොටස්කරුවෙකි.

හෘදය අධීක්ෂණය කිරීමේ උපකරණයක් ඇතුළු කළ පුද්ගලයෙක්, එංජිම අධික ලෙස රත්වී ඇතැයි පැවසිය හැකි තරම් සංවේදක පවතින මෝටර් රථයක් හෝ පුහුණු ආතතිය සහ තරඟකිරීමේ දි ශරීරයේ ප‍්‍රතික‍්‍රියා අධික්ෂණය කළ හැකි පතුරක් (චිප්) සහිත මළල ක‍්‍රීඩකයෙක් පිළිබඳ සිතන්න.

‘‘පාරිභෝගිකයන් අන්තර්ජාලීයකරණය වැළද ගනු ඇත. නමුත් ඔවුන් එය හරි හැටි අවබෝධ කර නොගනී’’ යැයි ඉන්ටෙල් පරීක්ෂණාගාර: ඉන්ටෙල් සාමාජික සහ භාවිතකරන්නන්ගේ අත්දැකීම් පර්යේෂණ අධ්‍යක්ෂක උපසභාපති ජීන්වීව් බෙල් මහතා පැවසුයේ ය. ‘‘සෑම තාක්ෂණයක් සමඟම පවතින අභියෝගය වනුයේ පෞද්ගලිකත්වය සහ ආරක්ෂාව වැනි කාරණා වැඩිදියුණු කරමින් හැකිතරම් පැහැදිලිව සහ සරලව එය පැහැදිලි කිරීම ය. නමුත් අන්තර්ජාලීයකරණය සැලකිල්ලට ගත් කළ මෙම කාරණා පුද්ගලයින් එය භාවිත කිරීම වැළැක්වීම සඳහා හේතු වී නොමැත.’’

2015 වසරේ සමෝධානික යුගය කරා අපි අඛණ්ඩව ගමන් කිරීමේ දී අපිව එම යුගය කරා මෙහෙයවන ප‍්‍රධාන බලවේගයක් ලෙස අන්තර්ජාලීයකරණය හැදින්විය හැකි ය.

’‘අපගේ ජීවිතයේ විවිධ අංශ සම්බන්ධ කරන විවිධ උපකරණ සමඟ කාර්මික, ඇදුම්පැළදුම්, නිවාස, මෝටර් රථ සහ තවත් බොහෝමයක් දෑ අඩංගු සියළුම අංශ සඳහා අන්තර්ජාලීයකරණය අදාල වේ. ‘‘වඩාත් වැදගත් වනුයේ කොතරම් ඉක්මනින් අන්තර්ජාලීයකරණය වර්ධනය වන්නේ ද සහ අවසාන පාරිභෝගිකයාගේ පෞද්ගලිකත්වය සහ ආරක්ෂාව යන කාරණා සඳහා විසදුම් ලබා දෙමින් දත්ත ගවේෂණය සහ විශ්ලේෂණය සමඟ එහි වටිනාකම ක්ෂේත‍්‍රය විසින් උකහා ගන්නේ කෙසේ ද යන්න ය.’’ යැයි ඉන්ටෙල් උපසභාපති සහ මෘදුකාංග සහ සේවා සමූහයේ සාමාන්‍යාධිකාරී ඩග්ලස් ෆිෂර් මහතා පැවසුවේ ය.

IDC අනුව අන්තර්ජාලීයකරණය පරිසර පද්ධතිය සමඟ සම්බන්ධ වී ඇති උපකරණ සංඛ්‍යාව වැඩිවීම සමඟ දත්ත ඇතුළත් කරන ප‍්‍රමාණය ද ඉතාමත් වේගයෙන් වර්ධනය වන අතර 2020 වසරේ දී එය බිලියන 200 දක්වා වර්ධනය වනු ඇතැයි අපේක්ෂිත ය. ඇත්ත වශයෙන්ම වසර දෙකකට වරක් දත්ත ප‍්‍රමාණය දෙගුණයක් වන බව IDC පවසන අතර 2020 වන විට අපි දත්ත ඇතුළු කරන සහ පිටපත් කරන ඩිජිටල් විශ්වය සෙටාබයිට් 44 හෝ ටි‍්‍රලියන් ගිගාබයිට් 44 සීමාවට ළඟා වනු ඇත.

ඒ අනුව ඉදිරි වසර තුළ දී අඛණ්ඩ වර්ධනය මෙහෙයවීමෙහිලා කළමනාකරණය සහ දත්ත රැස්කිරීම සම්බන්ධයෙන් වඟකිව හැකි තාක්ෂණ, යටිතලපහසුකම් සහ ප‍්‍රමීතීන් විකාශනය වනු ඇත. මෙම දත්තයන්හී වටිනාකම වැඩිදියුණු කිරීම වෙළෙදපොළ වර්ධනය කරා මෙහෙයවන අතර අපි ගණන විද්‍යාවේ සීමාවන් ව්‍යාප්ත කිරීම සමග මෙය සෑම සේවාවකම අනිවාර්ය අංගයක් බවට පත්වේ.

සමෝධානික යුගය ආරම්භ වීමත් සමඟ ලොවවටා විසිරී සිටිනා ජනතාවට විශේෂයෙන් ක්ෂණිකව වෙනස්වීමට කැමති පිරිසට විශාල වටිනාකමක් අත් කර දෙමින් අන්තර්ජාලීයකරණය දෛනික ජීවත පෝෂණය කරන අතර රාජ්‍ය කාර්යක්ෂමතාවය වර්ධනය කිරීම, ව්‍යාපාරයන්හී පෙරලියක් ඇති කිරීම සහ ඵලදායිතාවය වර්ධනය කිරීම සඳහා දායක වේ.

පාරිභෝගිකයන්ට සහ පොදු ජනතාවට උසස් අන්තර්ජාලීයකරණ සේවාවන් පළමුවෙන්ම පිරිනැමූ ප‍්‍රධාන ක්ෂේත‍්‍ර අතර රාජ්‍ය, නිෂ්පාදන, රීටේල්, සෞඛ්‍යාරක්ෂාව, මෝටර් රථ සහ නිවාස අංශ වේ. වර්ධනය වූ කාර්යක්ෂමතාවය සමඟ වර්ධනය වූ ක්ෂේත‍්‍රයන්ගේ දැඩි අවශ්‍යතාවය නිසාම පමණක් නොව අඛණ්ඩ තාක්ෂණික සංවර්ධනයන් 2015 වසරේ දී විශාල ලෙස භාවිත වනු ඇත. උදාහරණයක් ලෙස නවතම කර්මාන්ත ස්වයංක‍්‍රීයකරණ පද්ධතිය සමඟ සම්බන්ධිත අන්තර්ජාලීයකරණය භාවිත කරන මැලෙසියාවේ ඉන්ටෙල් කර්මාන්තශාලාව ඩොලර් මිලියන 09 ක ඉතිරියක් පිරිනැමීමට සමත් විය.

නව පරිගණක ලොව

සමෝධානික යුගය එහි සිටින සියළුදෙනාටම හිතකර අනාගතයක් බවට පත් කරමින් පැළදිය හැකි සහ 3D ඉමේජින්, නව්‍යතා වැනි නව සාධක, හැකියාවන් සහ අත්දැකීම් දැකිය හැකි අපගේ පුද්ගලික අවශ්‍යතාවයන්ට ගැලපෙන, භාවිත කිරීමට පහසු ස්මාර්ට් උපකරණ 2015 වසරේ දී භාවිතයට පැමිණෙනු ඇත. තවත් මොනව ද, 3D මුද්‍රණයේ අඛණ්ඩ සංවර්ධනය සමඟ ව්‍යාපාර සහ පාරිභෝගිකයන් රොබොටික් ලොව අත්දකිනු අපිට දැකිය හැක.

ලෝක වාසීන් විසින් මෙම නව පරිගණක යුගය වැළද ගැනීමට නම් අවසන් පාරිභෝගිකයාට මෙමඟින් ලැබෙන ප‍්‍රතිලාභ සහ යහපත් බලපෑම පැහැදිලි කිරීම ඉතාමත් වැදගත් ය. උදාහරණයක් ලෙස වියට්නාමයේ නඟරයක් වන ඩ නැන්ග් එම නඟරයේ යටිතලපහසුකම් ගොඩනැගීම සහ මෙහෙයවීම සඳහා උසස්ම තාක්ෂණය භාවිත කරමින් ආසියානු පැසිපික් කලාපයේ පළමු ස්මාර්ට් නඟරය බවට පත් කරන ලදි. මේ හරහා එහි නඟරවැසියන්ට සහ ඒ වෙත පැමිණෙන්නට වඩාත් හොඳ සේවාවක් සැපයීමට ඔවුනට හැකියි.

අපි මෙම නව පරිගණක යුගය වැළද ගනිමින් 2015 වසරට පියනඟන බැවින් පවත්නා සහ අනාගත ශ‍්‍රම බලකාය මෙම නව යුගය තුළ සාර්ථකත්වයට හේතුවන කුසලතාවයන්, දැනුම සහ උපකරණවලින් සන්නද්ධ කිරීම ඉතාමත් වැදගත් ය. කුසලතා හිගකම සමීක්ෂණයට අනුව 2013 වසරේ පැවති පුරප්පාඩු වලින් 45% සම්පූර්ණ කිරීමට ආසියානු පැසිපික් කලාපයේ සේවායෝජකයන් අසමත් විය. මෙම නව පරිගණක යුගයේ බිහිවන නව්‍යාතවයන්ගේ මල්ඵල නෙලා ගැනීමට කලාපය අඛණ්ඩව ක‍්‍රියා කරන්නේ නම් සියළුදෙනාටම නව අවස්ථා බිහිකිරීම සඳහා මෙම හිදැස් පිරවීමෙහිලා ඉක්මනින් ක‍්‍රියා කිරීම ඉතාමත් වැදගත්.


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&


Google සමාගම විසින් සෑම වසරකම අවසානයේ දී, ඒ වසර තුල වැඩිපුරම කතා බහට ලක්වූ මිනිසුන්, අවස්ථා සහ විවිධ මාතෘකා පිළිබඳව වාර්තාවක් ඉදිරිපත් කරයි. ඒ අනුව 2014 වසරේ දී වැඩිපුරම මහජන ආකර්ශණය දිනාගැනීඹට සමත් වූ මාතෘකා ඇතුලත් වීඩියෝ පටයක් පසුගියදා නිකුත් කිරීමට Google සමාගම කටයුතු කලා. Google සෙවුම් යන්ත්‍රය යොදාගනිමින් කරන ලද සෙවුම් පිළිබඳ දත්ත අනුසාරයෙනුයි මේ ලැයිස්තුව සකස් කර ඇත්තේ. ඒ වගේම විවිධ රටවල් වල ගූගල් භාවිත වන අයුරු විශ්ලේෂණයෙන් ඒ ඒ රටවල් වලට වෙන වෙනමත් ලැයිස්තු සාදා තිබෙනවා.
හැබැයි ලංකාව ගැන නම් අහන්න ලැබෙන්නේ ඒ තරම් සතුටු දායක පුවතක් නෙවෙයි. ඒ අනුව Sex ලෙස search කල රටවල් අතරින් මුල්තැනට අඛණ්ඩව 3 වන වරටත් පැමිණ සිටින්නේ ලංකාවයි. ලංකාවේත් හෝමාගම ප්‍රදේශයේ අය තමයි Sex කියලා වැඩියෙන්ම search කරලා තියෙන්නේ.
කොහොම වුනත් පහුගිය වසරේ search කළ දේවල් ගැන හොඳ අවබෝධයක් ගන්න නම් මේ වෙබ් අඩවියට ගිහින් ටිකක් වැඩිපුර හොයලා බලන්න.


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&


අත්‍යවශ්‍යම වෙලාවක ජංගම දුරකථනයේ බැටරිය බැහැලා කියන එක සාමාන්‍යයෙන් අද කාලේ කෙනෙක්ට තියෙන ලොකුම ප්‍රශ්ණ වලින් එකක්. ඉතින් ඒකට අපූරු විසඳුමක් තමයි අද අපි කියන්න යන්නේ. බොහෝම සරල විසඳුමක්. වෝල්ට් 9ක බැටරියකින් පහසුවෙන් හදාගන්න පුළුවන් මේ චාජරයෙන් ඔබේ ජංගම දුරකථනයට හානියක් වෙන්නේ නැහැ.
මේ වැඩේට අවශ්‍ය වෙන්නේ 1. කාර් චාජරයක්, 2. ලෝහ කැබැල්ලක් (යතුරක් වගේ දෙයක්) 3. වෝල්ට් 9 බැටරියක්. පහත වීඩියෝවේ පෙනෙන විදියට කාර් චාජරයේ ලෝහ කොටසට ඔබ සොයාගත් ලෝහ කැබැල්ල සම්බන්ධ කරගන්න. පසුව ඔබේ ලෝහ කැබැල්ලේ අනෙක් අග්‍රය බැටරියේ සෘණ අග්‍රයටත්, කාර් චාජරයේ අග්‍රය ධන අග්‍රයටත් සම්බන්ධ කරගන්න.
ඉතින් මේ වැඩේ හැමදාම කරන්න නම් කවුරුවත් උත්සාහ කරන එකක් නෑ කියලා හිතනවා. හැබැයි හදිස්සිම වෙලාවකට වැඩේ නරකමත් නෑ නේද?


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&


Nexus 5 ජංගම දුරකථනයට කැමති අයට තරමක් කණගාටුදායක පුවතකුයි මේ කියන්න යන්නේ. අද පටන් Google සමාගම විසින් රතු පැහැ සහ සුදු පැහැති Nexus 5 ජංගම දුරකථන අලෙවිය නවතා තිබෙනවා. ඒ වගේම නුදුරේදීම Nexus 5 කළු පැහැ සංස්කරණයත් මෙලෙස ඉවත් කරනු ඇති බවයි පැවසෙන්නේ.

Nexus 6 නව ජංගම දුරකථනය එළිදැක්වීමෙන් පසුව කෙමෙන් කෙමෙන් Nexus 5 නිෂ්පාදනය අඩු කර දැන් සම්පූර්ණයෙන්ම නිෂ්පාදන කටයුතු නවතා ඇති අතර දැනට පවතින තොග අවසන් වූ පසුව Google Play Store හරහා මිලදීගැනීමට හැකියාව නොමැති වේ.


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&


KitKat මෙහෙයුම් පද්ධතිය ප්‍රධාන මෙන්ම නවතම මෙහෙයුම් පද්ධතිය වීම, ක්‍රියාකාරීත්වය අතින් ඉහළ මට්ටමක පැවතීම, සුපිරි සිත් ඇදගන්නා පෙනුම සහ තිරය.
බැටරි ජීව කාලය අස්ථාවර වීම, කැමරාව සුපිරි මට්මක නොවීම.
මෑතකදී Google සමාගම සහ LG සමාගම එකතු වී නිකුත් කරන ලද Nexus 5 ජංගම දුරකථනය අංශ කිහිපයකින්ම සුපිරි ජංගම දුරකතනයක් ලෙස හැඳින්විය හැක. එහි උසස් නිමාව නිසා උසස් භාවිතයකට කදිමය. වේගවත් මෙන්ම ප්‍රභල දෘඩාංග ( Hardware ) නිසා ක්‍රියාශීලී බවින්ද ඉහලය. එමෙනම මෙහි ඇති විශාල තිරයද උසස් තත්වයෙන් පවතී. Android KitKat මෙහෙයුම් පද්ධතිය සහිත ප්‍රථම ජංගම දුරකතනය ද මෙයයි. මෙම නව මෙහෙයුම් පද්ධතිය functionality අතින් පමණක් නොව user interface අතික්ද, Android මෙහෙයුම් පද්ධතිය ලොව අංක එකේ ජංගම දුරකථන මෙහෙයුම් පද්ධතිය බවට ඔසවා තබා ඇත. බැටරි බලය එතරම්ම හොඳ මට්ටමක නොතිබුනත් එක් වැඩ කරන දිනක් සඳහා ප්‍රමාණවත් බලයක් ගබඩා කරගැනීමට ප්‍රමාණවත් ය.
වඩාත් වැදගත්ම දෙය වන්නේ මෙහි මිල යි. ඇමරිකානු ඩොලර් $369 වැනි සුළු මුදලකට මිලදී ගත හැකි Nexus 5 ජංගම දුරකතනය රුපියල් 57000ක් වැනි සුළු මුදලකට කප්රුක හරහා අප රටටද ගෙන්වා ගත හැක. එවැනි මුදලකට මිලදී ගත හැකි අනෙකුත් Samsung හෝ Nokia දුරකතන හා සසඳන විට Nexus 5 සුපිරි නිපැයුමකි.

දැනට වෙළඳ පොලේ ඇති ජංගම දුරකතන අතුරින් හොඳම යන ලේබලය මේ දුරකතනයට හිමී නොවීමට එකම හේතුව වන්නේ මෙහි කැමරාවයි. එසේ වුවත් සාමාන්‍ය එදිනෙදා ජායාරූප ගැනීම සඳහා මෙහි 8 MP කැමරාව ප්‍රමාණවත් ය. මා දකිනා අයුරින් මෙහි ඇති කැමරාවේ ප්‍රධාන දෝෂය වන්නේ ජායාරූපයක් ගැනීමට ගතවන කාලය තරමක් වැඩි වීමයි. එලෙසම Low Light ජායාරූපද Nokia කැමරාවක් හා සසඳන විට ඉහල මට්ටමක නැත.

UPDATE: Android 4.4.1 මෙහෙයුම් පද්ධතියේ දී පෙර පැවති කැමරා දෝශ සියල්ලක්ම පාහේ නිරාකරණය කර ඇත.
ඒ හැරුණු විට රුපියල් 57000ක් වැනි සුළු මුදලකට Galaxy S4, iPhone 5S හෝ Nokia Lumia 1020 වැනි සුපිරි මිල අධික ජංගම දුරකතනයක අත්දැකීමක් ලබාගැනීමට නම් ඔබ අනිවාර්යයෙන්ම උත්සහ කර යුතු මෙවලමකි.

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&

Google Translator කියන්නේ අන්තර්ජාලය භාවිත කරන බොහෝ දෙනෙක් භාෂා පරිවර්ථනය සඳහා යොදාගන්න සේවාවක්. ඒත් මේ වෙනකම් ඉංග්‍රීසි භාෂාව හා සිංහල භාෂාව අතර පරිවර්ථන සඳහා Google Translator සහාය දැක්වූයේ නැහැ. ඒත් අද පටන් සිංහල භාෂාව ඉංග්‍රීසි භාෂාවටත්, ඉංග්‍රීසි සිංහලටත් පරිවර්ථනය කරන්නට හැකියාව ලැබී තිබෙනවා. සිංහල භාෂාවට අමතරව තවත් භාෂා 10ක් අද පටන් Google Translation වෙත එක්වේ.

ඔබටත් ගූගල් පරිවර්ථන සේවය සිංහල භාෂාවෙන් ලබාගැනීමට https://translate.google.lk/#si/en/ වෙත පිවිසෙන්න.

Google සිංහල පරිවර්ථන සතිය හරහා මේ පරිවර්ථන දත්ත ගූගල් වෙත ලබාදුන් සියළුම පරිවර්ථකයින්ටත් ගූගල් සමාගමේ ලාංකික නියෝජිතයින්ටත් අපගේ ප්‍රණාමය. ඒ වගේම මේ පරිවර්ථන කටයුතු සඳහා ඔබේ දායකත්වයත් ලබා දෙන්නට අමතක කරන්න එපා. ඒ සඳහා ඔබ දකින වැරදි අඩුපාඩු නිවැරදි කර තවත් උසස් තත්වයේ සේවාවක් සැපයීම සඳහා සහාය වන්න.

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&


Google Map කියන්නේ අපිට අලුත් දෙයක් නෙවෙයි. ඒත් StreetView නම් ඒ තරම් ලංකාව තුල ප්‍රචලිත නැහැ. ඒකට ප්‍රධානතම හේතුවක් වුනේ මේ වනතෙක් Google Map Street View ලංකාව සඳහා සහාය දැක්වූයේ නැති නිසයි. නමුත් අද සිට ඒ අවස්ථාව ලාංකිකයින් වන අපට උදාවෙනවා.

මේ වන විට රටවල් 63ක් ආවරණය කර ඇති ගූගල් ස්ට්‍රීට් විව් වැඩසටහන ගූගල් සිතියම් වල ඉතාමත් ජනප්‍රිය අංගයක්. ඒ ඔස්සේ අන්තර්ජාලය හරහා කිසියම් ස්ථානයක හාත්පස පැතිරුණු දර්ශණයක් (360 Panoramic View) දැකබලාගැනීමේ අවස්ථාව උදා වනවා.

අද පටන් විශේෂ කැමරා සවිකළ ගූගල් කාර් රථ මඟින් විවිධ මාර්ගවල අංශක 360 ඡායාරූප ගැනීම සිදුකෙරේ. යාපනය, මාතර සහ ආරුගම්බේ යන ප්‍රදේශ වලින් ආරම්භ වන මෙය දිගු කාලීන ආයෝජනයක මුල් පියවරක් ලෙස හඳුන්වන්නට පුළුවන්.

ස්ට්‍රීට් විව් හරහා ශ්‍රී ලංකාව දැකබලාගත හැකි දිනය නිවේදනය කිරීමට ගූගල් සමාගම නුදුරේදීම කටයුතු කරනු ඇති අතර එවිට maps.google.lk වෙත පිවිසී මේ නවමු ඇත්දැකීම විඳගැනීමට හැකියාව ඔබටත් ලැබේවි.

Street View ගැන වැඩි විස්තර දැනගන්න පිවිසෙන්න: https://www.google.lk/maps/about/behind-the-scenes/streetview/


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&

මේ වන විට මෙම අඩවියේ පිටු මිලියන දෙකකට අධික සංඛ්‍යාවක්  විසින් කියවා ඇත.

වසර 2023, එනම් අද වන විට මෙම වෙබ් අඩවිය  වෙබ් අඩවි නිර්මාණය වැනි සේවාවන් රැසක් ඔබට ලබා දේ.